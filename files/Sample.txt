<مقاله>
بر پرده سينماهاي تهران

سينماهاي تهران كه به مناسبت شهادت مولاي متقيان حضرت 
علي(ع)تعطيل شده اند، پس از ايام سوگواري با اين 
فيلم ها فعاليت خود را آغاز مي كنند: 
تولد يك پروانه 
كارگردان: مجتبي راعي. بازيگران: ياشار محمودي، سپيده 
كفشدوز
سينماي نمايش دهنده: بهمن 1
رنگ خدا
كارگردان: مجيد مجيدي، بازيگران: حسين محجوب، محسن 
رمضاني
سينماهاي نمايش دهنده: عصر جديد1، عصر جديد2، عصرجديد 3، 
سپيده، شاهد، بهاران، ميلاد و فرهنگسراي بهمن، خاوران و
گلستان. 
عشق كافي نيست 
كارگردان: مهدي صباغ زاده، بازيگران: ابوالفضل پورعرب، 
شقايق فراهاني 
سينماهاي نمايش دهنده: قدس، جمهوري، مركزي، پيروزي، 
المپيا، سايه، مراد، ملت، تيسفون، فردوسي، حافظ، قيام و
توسكا. 
فرياد
كارگردان: مسعود كيميايي، بازيگران: محمدرضا فروتن، 
ميترا حجار
سينماهاي نمايش دهنده: شهر تماشا، افريقا، فرهنگ، كانون، 
كارون و ناهيد. 
عشق بدون مرز
كارگردان: پوران درخشنده، بازيگران: دني كوئين، ايزابل 
دهلين
سينماهاي نمايش دهنده: بهمن، استقلال، آستارا، البرز، 
شباهنگ، ماندانا، پيام انقلاب، سعدي، شهيد چمران، فرخ، 
شيرين، تهران، بلوار، اروپا، جام جم و صحرا. 
صبح بخير بابلنيا
كارگردان: برادران تاوياني، محصول ايتاليا
سينماي نمايش دهنده: كريستال.

داستان كوتاه فارسي بازگشت به سنت 
كوتاه نويسي است

گفت وگو با كريستف بالايي، پژوهشگر ادبيات داستاني معاصر
ايران
* اين يك پديده كاملا" استثنايي است و نشان مي دهد كه در
نثر فارسي داستان كوتاه جايگاه خاصي دارد كه بايد روي آن 
كار شود. 
اشاره: كريستف بالايي در عرصه پژوهش هاي ادبيات داستاني 
معاصر فارسي نامي شناخته شده است. نام او به همراه ميشل 
كويي پرس با انتشار كتاب سرچشمه هاي داستان كوتاه فارسي 
(با ترجمه كريمي حكاك)بر سر زبان ها افتاد. در ميان اهل 
ادب جامعه ما كه سنت نقد و تئوريزه كردن جريان هاي ادبي 
سابقه كمي داشت، متني منقح و استوار مانند كتاب ياد شده 
مغتنم شمرده شد. 
كتاب بعدي وي يعني "رمان نو فارسي "در بدو انتشار مورد
توجه قرار گرفته كه اين امر قابل پيش بيني بود. اين كتاب
جايزه پژوهش فرهنگي برگزيده را در هفته پژوهش به خود
اختصاص داد. كريستف بالايي، كه هم اكنون استاد مدرسه زبان 
هاي شرقي پاريس است فارسي را بسيار روان صحبت مي كند و
اصراري ندارد كه در مورد آنچه به طور جدي مطالعه نكرده 
سخنان قطعي بگويد قبل از شروع گفت وگو از او در مورد
ميشل كويي پرس پرسيدم. پاسخ شنيدم كه وي كه يك روحاني 
است اكنون در لندن ساكن است و عمدتا" برروي قرآن و متون 
مذهبي اسلامي تحقيق مي كند. صحبت هاي بالايي در اين 
گفت وگو هم دليل ديگري بر دقت نظر او به عنوان يك 
پژوهشگر ادبيات است. برخي از نكاتي كه وي در اين گفت وگو
مطرح كرده نيز بديع است. او به آينده برخي از نويسندگان 
نسل جديد ايراني بسيار اميدوار است. 
حميد رضا اسلامي 
* بهتر است بحث را از كتاب اول شما كه به فارسي منتشر شد، 
يعني سرچشمه هاي داستان كوتاه فارسي آغاز كنيم. درآن 
كتاب شما داستان هاي نويسندگاني همچون جمال زاده را نقطه 
آغاز داستان كوتاه فارسي دانسته ايد. پرسش من اين است كه 
چه ويژگي هايي داستان كوتاه فارسي را از حكايات و روايات 
پيشين ادبيات فارسي متمايز مي كند؟ در واقع چرا نقطه 
شروع داستان كوتاه فارسي، داستانهاي نويسندگان ياد شده 
بوده است؟
داستان كوتاه فارسي معاصر كه با يكي بود يكي نبود
جمال زاده آغاز مي شود، آن طور كه با ميشل كويي پرس 
دركتاب سرچشمه هاي داستان كوتاه فارسي بيان كرديم، نوعي 
بازگشت به سنت است و به نظر ما علت اقبال خوانندگان 
ايراني به داستان كوتاه(داستان كوتاهي كه تحت تاثير
ادبيات غرب هم بوده)در واقع بازگشت به يك نوع ادبي است 
كه از قبل در ادبيات فارسي وجود داشته است. در مجموعه 
ادب فارسي يك نوع(ژانر)ادبي وجود داشته كه مي توان از
آن به عنوان نوع ادبي "كوتاه نويسي "ياد كرد. كوتاه 
نويسي يعني رساندن مطلب يا مفهوم يا پيامي كه اغلب
اخلاقي است. اين البته پديده ادبي عجيبي است كه فكر
نمي كنم در ادبيات هيچ كشوري نظير داشته باشد. حتي در
ادبيات انگليسي كه بر كوتاه نويسي بيش از ادبيات فرانسه 
تاكيد مي شود. 
چند سال پيش در حدود سال هاي 80 يك محقق آمريكايي به نام 
جان گرين گزارشي تهيه كرد در مورد داستان كوتاه فارسي - 
كه البته در مقدمه وي از اين كه به همه منابع فارسي 
دسترسي پيدا نكرده عذرخواهي مي كند- او در گزارش خود از
8000 داستان كوتاه ياد كرده است - كه به نظر من حتي اين 
رقم كمتر از رقم واقعي است و فكر مي كنم در آن موقع اين 
تعداد به ده هزار داستان مي رسيده است - از انقلاب به بعد
فكر مي كنم باتوجه به مجموعه هاي چاپ شده و داستان هاي 
منتشر شده در مجلات ادبي و غير ادبي، اين رقم به دو
برابر رسيده است. اين يك پديده كاملا" استثنايي است و
نشان مي دهد در نثر فارسي، داستان كوتاه جايگاه خاصي 
دارد كه بايد روي آن كار شود و تاكنون هم نه روي 
حكايت ها و روايت ها و نه روي داستان كوتاه تحقيق جامع و
كاملي صورت نگرفته است. 
* آيا اين بازگشتي كه شما از آن نام مي بريد، ويژگي اش 
تنها كوتاه بودن است؟
مي توانيم دقيق تر بگوييم كه غير از كوتاه بودن، گرايش 
به روايت داستان، ويژگي مهم آن است. از ابتداي تاريخ 
فرهنگ ايران، ايرانيان چه شاه و چه رعيت وقتي مي خواستند
به موضوعي تعين ادبي بدهند، شكل روايي به آن مي دهند كه 
اين هم پديده عجيبي است. چون در هيچ ادبياتي نمي توانيد
چنين پديده اي پيدا كنيد در فارسي از اول از آن هنگام 
كه شاهان هخامنشي كارها و اعمال خود را تعريف مي كنند، 
مثلا" در كتيبه ها، شكل روايي دارد و اگر كتاب استاد
فوشه كور را خوانده باشيد- كه اخيرا" تحت عنوان 
" اخلاقيات "به همت آقاي پورجوادي در مركز نشر دانشگاهي 
با همكاري انجمن فرانسه در تهران چاپ شده است - به زيبايي 
توصيف مي كند كه چه در پندهاي ابتدايي دوره اسلامي و چه 
در آثار قرون 15 ميلادي به بعد، شكل روايي همواره در
كنار ادب فارسي حضور داشته است. چه در ادبيات صوفي گري و
عرفاني، چه در شعر و حتي غزل. مثل اين كه روايت هميشه 
زمينه ادب فارسي بوده است. 
* شكل روايي چه مزيتي داشته؟
نمي دانم. اين يك جنبه مردم شناختي دارد. بررسي اين 
پديده صرفا" درچارچوب مسائل ادبيات ممكن نيست اين يك 
پرسش جامعه شناختي و مردم شناختي است كه چرا ايراني ها
وقتي مي خواهند مساله اي را توضيح دهند، به آن شكل روايي 
مي دهند. هنوز كه هنوز است وقتي با ايراني ها صحبت 
مي كنيم، جايي كه آنها در بن بست گير مي كنند به روايت 
يك ماجرا متوسل مي شوند تا مقصود خود را برسانند. يعني 
يك مثال مي زنند. ما فرانسوي ها اين قدرت روايي را
نداريم. ما بيشتر سعي مي كنيم بحث كنيم. 
* در صحبت هايتان فرموده ايد كه پس از انقلاب در ايران 
گرايش به رمان بيشتر شده است اگر اين مورد را براساس 
اطلاعات آماري مي گوييد، تحليل شما از دلايل آن چيست؟
روش تحليل من بيشتر كيفي بوده تا كمي. به نظر من اگر
بخواهيم دليل اين امر را پيدا كنيم بايد به تحولات 
اجتماعي ايران نظر بيفكنيم. انقلاب بي هيچ شكي در اين 
امر تاثير به سزايي داشته. هم انقلاب و هم جنگ كه دو
پديده اجتماعي بسيار مهم بوده اند. 
طبق نظريه لوكاچ كه يك نظريه جامعه شناختي ادبي است، 
پيدايش رمان فقط تاريخي نيست، بلكه يك زيربناي اجتماعي 
دارد. مثلا" در فرانسه در يك زمان بويژه اين شكل ادبي به 
وجود آمده و رواج يافته. در قرن 16 يك انقلاب ديني، فكري، 
اجتماعي و ادبي در اروپا اتفاق مي افتد كه جدا شدن 
پروتستان ها و كاتوليك ها هم روي آن خيلي تاثير مي گذارد. 
تقريبا" مي توان گفت كه پيدايش رمان مربوط به همان زمان 
است كه "دن كيشوت "نمونه خوب اين امر است. 
رمان فارسي، در ابتداي قرن بيستم با شمس و طغرا آغاز
مي شود و حركت آن هم بسيار كند است تا آنجا كه در دهه 50، 
ده تا رمان خوب بيشتر نداريم و براي رشد آن بايد تا
مقطع انقلاب صبر كنيم. 
رشد رمان در ايران، به نظر من، سرچشمه اش در تحولات 
اجتماعي و سياسي معاصر است كه انقلاب هم ازجمله مهم ترين 
اين تحولات است و پس ازآن هم جنگ. در اوايل جنگ، رمان، 
اين واقعه را خيلي كم منعكس كرده است. بعد بتدريج اين 
امر گسترش مي يابدو به اعتقاد من ده سال ديگر رمان هاي 
با موضوع جنگ گسترش بيشتري خواهند يافت. اين دليل مهمي 
است اما دلايل مهم ديگري هم هست. 
بعد از انقلاب آزادي وجود دارد، هر چند سانسور هم هست 
ولي يك نوع آزادي اجتماعي پيدا شده كه مردم شروع به صحبت 
كرده اند. به عنوان يك خارجي و اروپايي مي بينيم كه 
آزادي هاي اجتماعي در ايران بيشتر شده و مردم با هم قاطي 
شده اند. يعني ساختارهاي اجتماعي و طبقات به خاطر انقلاب
و جنگ دگرگون شده اند اين امر درساختار رمان تاثير
بسيار داشته است. 
* رمان هاي منتشر شده در سال هاي 57 تا 63 بيش از آن كه 
به موضوع انقلاب بپردازند، به نظر مي رسد تنها از فضاي 
باز انقلاب استفاده كرده اند. ولي زمينه اين رمان ها
مربوط به سال هاي قبل است. مخصوصا" مهم ترين رمان هاي 
اين دوره كه رمان هايي با خصلت بومي هم هستند، از جمله 
رمان هاي آقاي دولت آبادي و آقاي محمود و امثالهم. اين 
رمان ها بيان كننده تحولات ايجاد شده در مناسبات اقتصادي 
و اجتماعي ايران در سال هاي آخر دهه چهل و اوايل دهه 
پنجاه آن هم به طور خاص در روستاها است و كمتر به تحول 
مقطع انقلاب مي پردازد، نظر شما چيست؟
انقلاب نمي تواند يك مقطع مطلق در سير تحولات ادبي باشد. 
در تحولات اجتماعي چرا، اما در ادبيات نه. ادبيات يك 
روند خيلي طولاني است اگر برگرديم به انقلاب مشروطيت، 
مي بينيم خيلي طول كشيد تا ادبيات معاصر ايران مشروطيت 
را در خود منعكس كرد اتفاقا" اگر اشتباه نكنم اين اواخر
آقاي مخملباف رماني نوشته كه از مشروطيت الهام گرفته است. 
يعني بعد از تقريبا" 100 سال. بنابراين ما نمي توانيم يك 
تاثير مستقيم و بلافاصله را از تحولات اجتماعي در ادبيات 
ببينيم. 
اتفاقا" اين كه مي گوييم داستان كوتاه بازگشتي به سنت 
است، نشان مي دهد كه ادبيات هميشه هم نگاهي به جلو دارد
و هم نگاهي به عقب. بيش از همه ابزار فرهنگي، اين ادبيات 
است كه طول تاريخ را منعكس مي كند. 
تاريخ اجتماعي يك كشور پر از فراز و نشيبها و بحران ها
است ادبيات هم بحران هاي خاص خودش را دارد ولي با رقمي 
بسيار كمتر. بنابراين اگر مي خواهيم تحولات اجتماعي را
بررسي كنيم، ادبيات وسيله بسيار خوبي است. 
اگر مي خواهيد بحران هاي دوره بين شهريور 20 و دولت مصدق 
را بررسي كنيد كتابهاي آل احمد به خوبي اين دوره را
منعكس مي كند. آثار دولت آبادي هم نشان مي دهد كه تحولات 
اجتماعي و سياسي ايران چه طور از قبل از انقلاب تا بعد
از انقلاب ادامه پيدا مي كند. رمان هاي پس از انقلاب
دولت آبادي را اگر با داستان هاي كوتاه قبل از انقلاب وي 
مقايسه كنيد مي توانيد تغييرات جامعه ايران را هم در آن 
ببينيد. يعني مي بينيد كه جامعه سنتي، كشاورزان و دهات 
استان خراسان دستخوش چه مسائلي هستند. 
من اساسا" فكر مي كنم كه دولت آبادي يك موءيد خوب براي 
نظريه ما در مورد چگونگي تحول داستان كوتاه و گرايش به 
رمان بلند باشد. او از داستان كوتاه به داستان بلند و
سپس به رمان هاي خيلي بلند رسيد. 
* آيا مي توان به اين نتيجه كلي رسيد كه داستان هاي با
زمينه و فضاي بومي در ايران موفق تر بوده اند؟
من هنوز به اين نقطه نرسيده ام و اين جزو تحقيقات بنده 
نيست. خيلي از منتقدين جدي ايراني از جمله آقاي دستغيب و
آقاي ميرعابديني به اين نكته توجه كرده اند من تا
اندازه اي با نظر شما موافقم. مثلا" از شاگردان كلاس هاي 
داستان نويسي جمال ميرصادقي، منيرو رواني پور بوده است. 
جمال ميرصادقي يك نويسنده شهري است اما منيرو رواني پور
كاملا" در فضاي بومي مي نويسد و اين نسل رواني پور يك 
نسل خيلي بومي است. 
از طرف ديگر ما بايد بررسي كنيم كه چرا اين قدر
نويسندگان جنوبي داريم، حتي بيشتر از آذربايجان. تعداد
نويسندگان جنوبي فوق العاده است. 
* بين اين نكته كه گرايش ما از داستان كوتاه به رمان است 
و اين نكته كه موفق ترين نويسندگان ما نويسندگان 
" بومي نويس "بوده اند مي توانيد ارتباطي ببينيد؟
حتما" چنين چيزي هست ولي من بررسي نكرده ام. از طرفي 
نويسندگان شهري گرايش به داستان كوتاه دارند و نويسندگان 
بومي گرايش به رمان هاي بلند. اما اين فرضيه يك ضد و
نقيض دارد چون جامعه ايران روز به روز شهري تر مي شود، 
شايد آن جامعه بومي كه وجود داشته به سرعت در حال 
تغييرشكل است مثلا" بسياري از نويسندگان خوب جنوب كشور
در اثر جنگ از شهر و ديار خود كنده شدند و اغلب به تهران 
يا شهرهاي بزرگ آمدند. اين امر روي سرنوشت مردم و
نويسندگان تاثير مي گذارد. نوعي نوستالژي است نسبت به 
دنيايي كه در حال از بين رفتن است. 
ادامه دارد

دريافتي مستمري بگيران تامين اجتماعي 
17درصد افزايش مي يابد

گروه اجتماعي: مدير عامل سازمان تامين اجتماعي بودجه 
پيشنهادي 2000 ميليارد توماني سال 1379 اين سازمان را
جهت بررسي و تصويب به شوراي عالي تامين اجتماعي ارائه 
كرد. 
در جلسه اخير شوراي عالي تامين اجتماعي، دكتر ستاري فر
مديرعامل سازمان تامين اجتماعي گفت: بودجه اصلي سازمان 
تامين اجتماعي در بخش بيمه اي شامل 1281 ميليارد تومان 
درآمد متعلق به سازمان(ناشي از حق بيمه، سرمايه گذاري، 
خسارات و جرايم و ساير)و 717 ميليارد تومان منابع شركت 
سرمايه گذاري است كه در مجموع به رقمي معادل 1998
ميليارد تومان مي رسد. رقم اختصاص يافته براي مصارف 
سازمان نيز برابر منابع در نظر گرفته شده است كه به اين 
ترتيب كل منابع و مصارف اين سازمان در سال 1379 رقمي 
معادل 3996 ميليارد تومان خواهد بود. 
مدير عامل سازمان تامين اجتماعي ميزان بودجه تخصيص يافته 
براي تعهدات قانوني بلندمدت و كوتاه مدت اين سازمان را
در بودجه سال آينده رقمي معادل 651 ميليارد و 138 ميليون 
تومان ذكر كرد و گفت: تعهدات قانوني شامل مستمري 
بازنشستگي بالغ بر 315 ميليارد و 149 ميليون تومان، 
مستمري هاي از كارافتادگي و بازماندگان بيمه شده متوفا
معادل 226 ميليارد و 89 ميليون تومان و تعهدات كوتاه مدت 
(نظير كمك هزينه بارداري، غرامت دستمزد ايام بيماري و...)
رقمي معادل 16 ميليارد و 730 ميليون تومان و قالب بيمه 
بيكاري رقمي معادل 57 ميليارد و 170 ميليون تومان در نظر
گرفته شده است. وي همچنين با اشاره به اين نكته كه در سال 
مالي 1379 شرايط جديدي براي برقراري مستمري بازماندگان 
در نظر گرفته شده است، خاطر نشان كرد: تا به حال سازمان 
تنها براي بازماندگان بيمه شدگاني كه بين 10 تا 20 سال 
سابقه پرداخت حق بيمه داشتند، پرداخت غرامت مقطوع در نظر
مي گرفت و بازماندگان افرادي كه زير اين ميزان سابقه 
داشتند از اين پرداخت محروم بودند، اما با توجه به اين 
كه خانواده هاي بازماندگان از نظر مالي در شرايط نامساعد
اقتصادي قرار دارند، تصميم گرفته شد كه براي بازماندگان 
آن دسته از بيمه شدگان متوفا كه بين 1 تا 10 سال سابقه 
پرداخت حق بيمه دارند نسبت به پرداخت غرامت مقطوع به 
آنان اقدام كند كه متعاقبا" آئين نامه آن تدوين و اعلام 
خواهد شد. دكتر ستاري فر افزود: رشد مستمري ها براساس 
ماده 96 قانون تامين اجتماعي كه سازمان را مكلف مي كند، 
حداقل سالي يك بار براساس تورم، حقوق بازنشستگان و
مستمري بگيران را افزايش دهد، كه در بودجه سال آينده 
ميزان مستمري ها با 17 درصد رشد پيش بيني شده است.

سال 2000بدون بحران رايانه ها آغازشد

ساكنان كره زمين از سال دوهزار، قرن بيست ويكم و هزاره 
سوم استقبال كردند. سال جديد ميلادي ظرف يك روز كه از
حوالي ظهر پنجشنبه به وقت تهران و از جزاير تونگا در
منتهي اليه شرق اقيانوس آرام آغاز و ظرف 24 ساعت تا ظهر
جمعه در جزيره ساموآ تكميل شد، تمام كره زمين را
دربرگرفت. 
برخلاف تمام سناريوهاي بدبينانه اي كه در مورد اختلال در
سامانه هاي رايانه اي در سراسر جهان اعلام شده بود و از
اختلال در ارائه خدمات آب، برق، مخابرات تا نقص بالقوه 
فاجعه بار در زرادخانه هاي هسته اي برخي كشورها را شامل 
مي شد، هيچ واقعه ناگواري در كشورهاي مختلف رخ نداد و
مردم و كارشناسان رايانه كه از حدود دوسال پيش با دلهره 
آغاز اين روز را انتظار مي كشيدند، نفس راحتي كشيدند. 
انتظار دلهره آور اختلال در فعاليت رايانه ها به هيچ وجه 
متناسب با آنچه رخ داد، نبود890 كشور جهان با گذشت چند
ساعت از تحويل سال جديد ميلادي به مركز بين المللي 
Y2K همكاري گزارش كردند دچار هيچگونه اختلالي در 11 بخش 
عمده صنعتي از قبيل برق و مخابرات نشده اند. 
در اين حال، فرانسه اعلام كرد اختلالات كوچكي در نظام 
بانكي بروز كرد كه به سرعت مرتفع شد. برزيل بزرگترين 
اقتصاد آمريكاي لاتين و ديگر كشورهاي آمريكاي جنوبي و
نيز كانادا نيز اعلام كردند هيچگونه مشكلي در بخشهاي 
خدمات آب، برق، هواپيمايي و مخابرات آنها بروز نكرده است. 
در ژاپن و در ساعات پس از تحويل سال، بروز مشكلاتي در
چهار نيروگاه برق گزارش شد ولي عمليات اين نيروگاهها
متوقف نشد و به علاوه مشخص نشد آيا اين مشكلات ناشي از
Y2K بوده است يا منشاء ديگري داشته است. 
در آمريكا وضعيتي مشابه در 8 نيروگاه برق پيش آمد كه 
باعث توقف ارائه خدمات نشد و اين مشكلات به سرعت برطرف 
شد. شركت آمريكايي آي بي ام، بزرگترين شركت رايانه سازي 
جهان اعلام كرد تمام سامانه هاي آن به طور عادي كار
مي كند و به علاوه دارندگان توليدات اين شركت در سراسر
جهان هيچگونه اختلالي را گزارش نكرده اند. مقامات نظامي 
آمريكا نيز گزارش كردند از ميان شصت و اندي پايگاه هوايي 
اين كشور در سراسر جهان، چهار پايگاه از جمله يك پايگاه 
در آمريكا و سه پايگاه در خارج اين كشور به طور موقت 
دچار مشكلاتي شدند كه به سرعت برطرف شد. 
گروهي از فرماندهان نظامي آمريكايي و روسيه در خلال 
هفته هاي گذشته در پايگاه هوايي پترسون در ايالت كلرادو
مشغول هماهنگي فعاليتهاي رايانه اي نظامي دو كشور بودند
تا فاجعه اي در آغاز هزاره جديد رخ ندهد. روسيه به خوبي 
توانست تهديد آفت هزاره را نه تنها در بخش موشكهاي 
هسته اي كه در بخشهاي غيرنظامي همچون شبكه هاي تلفن و
برق در سر تا سر اين كشور پهناور پشت سربگذارد. 
يكي از بخشهايي كه تا پيش از اين در موردآمادگي آن براي 
مقابله با آفت هزاره نگراني زيادي وجود داشت، صنايع 
هواپيمايي جهان بود در اين بخش نيز همچون ديگر بخشهاي 
اقتصادي حتي يك مشكل نيز بروز نكرد. در صنايع نفت 
خاورميانه نيز كه شريان حياتي اقتصاد اين كشورها محسوب
مي شود، هيچ نقصاني گزارش نشد روي هم رفته كارشناسان 
معتقدند از ميان مشكلات گزارش شده، بخش كوچكي از آنها
ناشي Y2K از بوده است. با اين حال، آنان هشدار مي دهند
هنوز نبايد اين خطر را دست كم گرفت. از روز دوشنبه 
فعاليتهاي اداري و اقتصادي در اكثر كشورهاي جهان آغاز
مي شود و ممكن است برخي مشكلات از اواسط هفته خود را
نشان دهد، هرچند كه بالقوه احتمال بقا و بروز اين مشكل 
تا روزها و حتي هفته هاي بعد ادامه دارد. 
افزون بر Y2K تهديد، احتمال پخش گسترده ويروسهاي 
رايانه اي و حمله به نشاني هاي اينترنتي در آغاز هزاره 
سوم نيز وجود داشت كه عملا" قسمت اعظم آن تحقق نيافت. 
كارشناسان خاطرنشان مي كنند آمادگي كشورها براي مقابله 
با اين نقص فني، عمده علت پيشگيري از حوادث ناخواسته در
اولين روز سال ميلادي جديد بود. بر اساس آمار رسمي دولت 
آمريكا، در اين كشور بيش از يك صد ميليارد دلار ظرف دو
سال گذشته صرف برطرف شدن اين مشكل شد و به همين اندازه 
نيز ديگر كشورها در همين زمينه هزينه كردند. برخي ديگر
از برآوردها رقمي بين 200 تا 600 ميليارد دلار را در
سراسر جهان نشان مي دهد.

توسط صنعتگر اراكي صورت پذيرفت ; ساخت سه 
قطعه صنعتي ازآچار بادي

براي اولين بار در خاورميانه، سه قطعه صنعتي از قطعات 
آچار بادي به همت يكي از صنعتگران اراكي ساخته شد. 
به گزارش خبرنگار همشهري دراراك، حبيب ملك زاده صنعتگر
42 ساله اراكي كه داراي مدرك ديپلم فني است، موفق به 
ساخت شفت و لنگري و بوش سيلندر آچاربادي شده و ازسازمان 
پژوهشهاي علمي و صنعتي استان مركزي تاييديه مشابه سازي 
دريافت كرده است اين قطعات كه توليد آن تاكنون فقط در
انحصار يك شركت آمريكايي بوده است، به عنوان يكي از
ابزار اوليه واحدهاي توليدي صنعتي تلقي مي شود. طراح و
سازنده اين قطعات در گفتگو با همشهري، هدف خود از طراحي 
و ساخت اين قطعات را ارضاي حس كنجكاوي و ارائه خدمت به 
جامعه عنوان كرد و افزود: اين قطعات كه با صرف هزينه اي 
بالغ بر 30 ميليون ريال از محل درآمد شخصي در مدت يك سال 
ساخته شده اند، در صنايع نيروگاهي، خودروسازي، كشتي سازي، 
ذوب آهن، پتروشيمي، پالايشگاه و تمامي واحدهاي توليدي 
صنعتي كاربرد فراوان دارد وبا ساخت آنها از اين پس 
سالانه از خروج حدود 70 ميليون دلار ارز ازكشور جلوگيري 
مي شود. 
اين صنعتگر اراكي، در ارتباط با مراحل طراحي و ساخت 
قطعات و همچنين دريافت تاييديه مشابه سازي گفت: طراحي و
ساخت سيلندر، بوش سيلندر، شفت و همرآچار(صفحه لنگري)به 
ترتيب در چهار مرحله جداگانه صورت گرفت كه پس از انجام 
آزمايشات واحد جنرال مكانيك شركت ايرالكوي اراك از نظر
آناليز و طراحي، تاييديه اوليه از طرف اين شركت صادر
گرديد و پس از آن، براي انجام بررسي هاي مجدد، اين قطعات 
به سازمان پژوهشهاي علمي و صنعتي استان مركزي ارائه شد. 
وي افزود: در سازمان پژوهشهاي علمي و صنعتي نيز توسط دو
كميته مكانيك و مواد در چندين مرحله، قطعات ساخته شده از
نظر كاربرد، ابعاد قطعات، نوع مواد به كاربرده شده و روش 
عمليات حرارتي مورد بررسي قرار گرفت كه نتايج بدست آمده، 
نشان داد ابعاد قطعات و كاربرد آن با نوع مشابه خارجي 
هماهنگ و از نظر جنس مواد و روش عمليات حرارتي با توجه 
به امكانات داخل كشور بهترين نوع مواد و شيوه به كاربرده 
شده است. سپس با بررسي نهايي توسط سازمان پژوهشهاي علمي 
و صنعتي تهران تاييديه مشابه سازي صادر گرديد. ملك زاده 
گفت: شفت آچار بادي ساخته شده قوي ترين نوع آن درصنعت 
است كه براي باز و بسته كردن پيچ و مهره ها در
اندازه هاي مختلف و به حركت در آوردن گشت آورهاي صنايع 
مورد استفاده قرار مي گيرد و دو برابر مشابه خارجي آن، 
عمر مفيد دارد. ملك زاده گفت: تنهابا ساخت 200 قطعه ازشفت 
آچار بادي براي مصرف يك سال شركت ايرالكوي اراك، بيش از
33 هزار پوند صرفه جويي ارزي نصيب كشور مي شود. ملك زاده 
درپايان با بيان اين كه به دليل كمبود امكانات توليدي و
مالي با مشكلات عديده اي در زمينه انبوه سازي اين قطعات 
مواجه است، اظهار داشت: با توجه به كاربرد فراوان اين 
قطعات در صنايع كشور، ضروري است با همكاري مسئولان و
ايجاد امكانات لازم، زمينه توليد انبوه اين قطعات در
داخل كشور فراهم شود. تاكنون از طرف نمايندگي هاي خارجي 
توليد كننده مشابه اين قطعات، چندين بار پيشنهاد همكاري 
براي توليد قطعات به اين صنعتگر اراكي داده شده است.

مسموميت با اوكاليپتوس

برگ گياه اوكاليپتوس داراي مصارف دارويي و اثرات 
ضدعفوني كننده است. اسانس آن به صورت مايع روشن يا زرد
كم رنگ براي استفاده بخور در دسترس عموم قرار دارد. اين 
ماده خوراكي نيست. درحال حاضر معلوم نيست خوردن چه مقدار
از آن كشنده است، اما خوردن 4 ميلي ليتر از آن توسط يك 
فرد بالغ، سبب مرگ شده است. 
علائم باليني 
احساس سوزش دهان، تهوع، استفراغ، درد شكم، سرگيجه، 
اختلال تكلم و راه رفتن، سردرد، خوابآلودگي، افزايش 
ترشحات ريوي و پنوموني شيميايي، اختلالات تنفسي، تشنج در
كودكان، كوما و مرگ. 
درمان
تحت نظر پزشك. 
دكتر نازنين شريعتمداري

توسط دو دانش آموز مخترع ايراني وبه 
منظور مبارزه باآلودگي هوا; اگزوز" M. S" 
اختراع شد

اگزوز" M. S" براي نخستين بار با هدف مبارزه با آلودگي 
هوا و حفظ محيط زيست توسط دو دانش آموز مخترع ايراني به 
نامهاي سام خداياري و ميثم عابدي اختراع شد. 
به گزارش خبرنگار ما، اگزوز" M. S"(كه برنده رتبه برتر
استاني جشنواره خوارزمي در سال جاري است)در تمامي 
اتومبيل ها كاربرد داشته و نسبت به انواع اگزوزهاي موجود
داخلي و خارجي داراي برتريها و ويژگيهاي مثبتي است. 
اگزوز" M. S" علاوه بر تصفيه گازهاي خروجي اتومبيل، باعث 
افزايش كارايي آن مي شود. 
استفاده از اين اگزوز جديد، امكان ايجاد سرطان ريه را
به واسطه تجزيه و تصفيه گازهاي اكسيد ازت و هيدروكربن 
كاهش مي دهد و از خواب آلودگي رانندگان خودروها جلوگيري 
مي كند.

تايرها را دور نريزيد!

كوهي از تايرهاي استفاده شده و كهنه در سرتاسر جهان 
انباشته شده است كه دست اندركاران امور به دنبال راه حل 
مناسب و عملي براي احياي مجدد آنها هستند. يك شركت در
آمريكا، فرآيندي ابداع كرده كه در آن، تايرها به اجزاي 
اوليه شان تبديل مي شوند. طراحان اين فرآيند، با تكيه بر
فولادهاي ضدزنگ حاوي نيكل، واحدهايي بدون نياز به تعمير
تا 10 سال، ساخته اند. 
فن آوران تيتان با استفاده از تكنيك تقطير تخريب
كاتاليستي دماي پايين، يعني فرآيندي كه در آن از احياء
10000 تاير در روز سه فرآورده با ارزش شامل 250 بشكه 
روغن مخصوص، 6/13 تن فولاد، 23000 كيلوگرم كربن سياه به 
دست مي دهد، ساخته اند. در اين فرآيند، تايرها به صورت 
تكه هاي كوچك خرد خرد مي شوند، سپس بعد از عمليات شستشو
و خشك كردن به محفظه هاي تجزيه حرارتي و كاتاليستي منتقل 
مي شوند بعد از تجزيه به وسيله حرارت و كاتاليست، گاز
ناشي از فرآيند به كاندانسرهاي مخصوص هدايت و فولاد و
كربن سياه از ته سيلندرها خارج مي شود. 
منبع: مجله نيكل، آگوست 99
ترجمه: ابراهيم خدايي

12 ويروس رايانه اي فعال مي شود

گروه علمي فرهنگي: 12 ويروس خطرناك رايانه اي شناخته شده 
و ناشناس در روزهاي اوليه سال 2000 از طريق شبكه هاي 
اطلاع رساني و پست الكترونيكي در سطح جهان فعال خواهند
شد. 
به گزارش تلويزيون سي. ان. ان، اين ويروس ها از طريق پست 
الكترونيكي با عناويني چون "سال نو مبارك "،" كريسمس 
مبارك" و پيام هاي مشابه از طرف اشخاص ناشناس ارسال 
مي شود. 
كارشناسان رايانه از موءسسات مجهز به رايانه و دارندگان 
رايانه هاي شخصي خواستند، براي جلوگيري از بروز هر گونه 
مشكل ناخواسته، از بازكردن پيام هايي كه از سوي افراد
ناشناس به آنان ارسال شده است، خودداري كنند. 
Lucky 2000ويروس كه باعث پاك شدن پرونده هاي برنامه 
ويندوز مي شود esmeralda 807ويروس كه باعث تاخير در
گشايش پرونده ها مي شود و كاربر تصور مي كند كه رايانه 
به طور موقت از كار افتاد ه ا ست و Spaces 1633ويروس كه 
آغاز فعاليت رايانه را مختل مي كند، از جمله اين 
ويروس هاي رايانه اي هستند.

دانشكده مهندسي خودرو، در دانشگاه علم و
صنعت

گروه علمي فرهنگي: به منظور تامين نيروي متخصص مورد نياز
صنعت خودرو، كلنگ احداث دانشكده مهندسي خودرو روز
چهارشنبه گذشته در دانشگاه علم و صنعت ايران به زمين زده 
شد. 
به گزارش خبرنگار ما بر اساس برنامه زمان بندي شده و با
استفاده از اساتيد و محققان پژوهشكده مكانيك دانشگاه علم 
و صنعت، قرار است فعاليت علمي و آموزشي اين دانشكده از
مهرماه سال آينده آغاز شود.

فعاليت هاي اقتصادي ايران بدون مشكل 
2000 شد
رايانه اي وارد سال

سامانه هاي رايانه اي مراكز حساس كشور بدون كمترين 
اشكالي، آخرين لحظات گذار جهان از سال 1999 به سال 2000
ميلادي را پشت سرگذاردند. 
گزارش هاي دريافتي در نخستين ساعات تحويل سال نو ميلادي، 
خبر از وضعيت عادي بخش هاي حساس بود و روند كار در
سامانه هاي حياتي كشور مطلوب اعلام شد. 
ساعت 24 سي و يكم دسامبر سال 1999 مصادف با صبح روز شنبه 
يازده دي جهان به اين سئوال همگاني كه "آيا راهكارها و
تمهيدات به كار گرفته شده براي رفع مشكلات رايانه ها
كارسازبوده است "پاسخ مثبت داد. 
دبير شوراي عالي انفورماتيك ايران، عدم گزارش حوادث 
غيرمترقبه ناشي از مشكل رايانه اي سال 2000 را بهترين 
خبر براي ورود جهان به قرن جديددانست. 
دكتر محمد سپهري راد عبور بدون بحران جهان به سال 2000
را مرهون تلاش مستمر و توجه ويژه دست اندركاران صنعت 
انفورماتيك براي مقابله با اين پديده دانست. 
رئيس كميته اطلاع رساني ستاد مركزي تحويل سال 2000 پس از
تحويل سال جديد ميلادي وضعيت همه بخش هاي مجهز به 
تجهيزات رايانه اي و سيستم هاي نهفته را عادي توصيف كرد. 
وي گفت: "با گذشت چند ساعت از تحويل سال 2000، احتمال 
اختلال در سيستم هاي رايانه اي ايران بسيار ضعيف است. "
گزارش هاي رسيده حاكي است، پروازهاي داخلي و خارجي 
" هواپيمايي كشوري "كه به خاطر دوري از اشكالات احتمالي از
ساعت 10 جمعه شب لغو شده بود، بدون هيچگونه اشكالي در 6
صبح شنبه(11 دي ماه)از سر گرفته شد. 
نخستين پرواز خارجي هواپيمايي جمهوري اسلامي به مقصد وين 
- فرانكفورت بعد از تحويل سال 2000 ساعت شش صبح روز شنبه 
انجام شد. 
در زمينه پروازهاي داخلي نيز تاكنون تغييري در برنامه 
پيش بيني شده صورت نگرفته و نخستين پرواز داخلي 
هواپيمايي جمهوري اسلامي ساعت 
40/5بامدادروز شنبه از تهران به مقصد اهواز صورت گرفت. 
" وزارت نفت "درپي اقدامات پيشگيرانه براي رويارويي با
سال 2000 ميلادي ورود موفقي به سال نو داشت و صنايع نفت، 
گاز و پتروشيمي كشور جريان عادي فعاليت خود را دنبال 
كردند. 
بارگيري كشتي هاي نفت كش در بنادر ايران بر اساس برنامه 
زمانبندي شده ادامه دارد و وضعيت سوخت رساني كشور عادي 
انجام شد. 
وزارت نفت درچهارچوب اقدامات احتياطي براي مقابله با
مشكل رايانه اي سال 2000، اقدام به ذخيره سازي سوخت كرده 
بود تا در صورت بروز هرگونه اشكالي آن را در اختيار
مصرف كنندگان قرار دهد. 
همچنين از يكسال و نيم پيش 35 كميته تخصصي در وزارت نفت 
و سازمانهاي تابعه تشكيل شد و 7 وزارتخانه براي پيشگيري 
از هر گونه اختلال احتمالي درفعاليت صنايع نفت، گاز و
پتروشيمي كشور اعلام آمادگي كردند. 
از زمان تحويل سال جديد ميلادي در ايران، هيچگونه حادثه 
نگران كننده ازاستان هاي كشور در رابطه با مشكل 
رايانه اي سال 2000 گزارش نشده است. 
ستاد مركزي تحويل سال 2000 درساعات اوليه سال جديد
ميلادي هر 15 دقيقه يك گزارش از مراكز استان هاي كشور
دريافت كرده كه بر اساس آنها هيچ گونه اشكالي در مخابرات، 
برق و سوخت مشاهده نشده است. 
بسياري از كارشناسان و منابع خبري جهان قبل از اين با
اشاره به اهميت مشكل رايانه اي سال 2000 نسبت به احتمال 
وقوع اختلالات در بخش هاي حياتي از جمله سيستم هاي 
آبرساني، انرژي، حمل و نقل، مخابرات و همچنين بروزمشكلات 
عمده در صنايع دفاعي نگران بودند. 
سازمان انرژي جهاني اواسط روز شنبه اعلام كرد كه هيچ 
اختلالي در بخش انرژي جهاني به دليل فرا رسيدن سال دو
هزار در رايانه هاي اين بخش گزارش نشده است. 
يك سخنگوي اين سازمان اعلام كرد كه هيچ يك از كشورهاي 
عضو اين سازمان كه عمدتا" كشورهاي صنعتي غربي هستند دچار
مشكل رايانه اي سال دو هزار در بخش انرژي نشده اند. وي 
افزود تعداد زيادي از كشورهاي عمده توليد كننده نفت نيز
اعلام كرده بودند كه در صورت بروز هرگونه مشكل آمادگي 
دارند كه ميزان توليد خود را افزايش دهند. 
در همين حال "رابرت پريدل "مدير اجرائي سازمان انرژي 
جهاني در يك گفتگوي تلفني با بيل ريچاردسون وزير انرژي 
آمريكا در يك گفتگوي تلفني ضمن بررسي جريان مبادلات 
انرژي در جهان تاكيد كردند كه هيچگونه دليلي براي فروش 
ذخاير استراتژيك نفتي وجود ندارد. 
ريچاردسون در دقايق پاياني سال دو هزار همچنين با وزراي 
نفت عربستان سعودي، ونزوئلا، مكزيك و كانادا كه 
توليدكنندگان عمده نفت و فروشندگان اصلي نفت به آمريكا
هستند براي جلب نظر آنان به افزايش توليد در صورت بروز
هرگونه مشكل در مبادلات نفت گفتگو كرده بود.

پيش بيني سازمان برنامه و بودجه: نرخ رشد
توليد ناخالص داخلي امسال 6/2 تا 9/2
درصداست

گروه اقتصادي: دفتر اقتصاد كلان سازمان برنامه و بودجه 
پيش بيني هاي خود را از شاخص هاي كلان اقتصاد كشور در
سال 1378 منتشر كرد. 
به گزارش خبرنگار ما براساس پيش بيني سازمان برنامه و
بودجه رشد واقعي توليد ناخالص داخلي امسال بين 2/2 تا
9/2درصد، نرخ تورم رقمي بين 6/25 درصد و 1/26درصد و رشد
نقدينگي بين 3/18 تا 3/19 درصد است. 
ارقام اعلام شده توسط سازمان برنامه و بودجه حاكي است: 
ارزش افزوده بخش كشاورزي امسال بين 4107 تا 4137 ميلياد
ريال، بخش نفت 1616 و 1775 ميليارد ريال، بخش معدن 101
تا 102 ميليارد ريال، بخش صنعت بين 2553 و 2566 ميليارد
ريال، بخش برق، گاز و آب بين 497 و 505 ميليارد ريال، 
ساختمان بين 740 و 800 ميليارد ريال و خدمات بين 7022 و
7275 ميليارد ريال پيش بيني مي شود. 
اين گزارش حاكي است: هزينه هاي مصرفي در سال جاري بين 
10204 و 10400 ميليارد ريال، هزينه هاي مصرفي دولتي بين 
1959 و 1970 ميليارد ريال، سرمايه گذاري خصوصي بين 1400
تا 1425 ميليارد ريال و سرمايه گذاري دولتي بين 920 تا
930 ميليارد ريال پيش بيني شده است.

بانك مركزي اعلام كرد: صدور مجوز موءسسه 
شد
اعتباري متوقف

گروه اقتصادي: بانك مركزي ايران با صدور اطلاعيه اي 
اعلام كرد تا اطلاع ثانوي مجوز تاسيس موءسسه اعتباري صادر
نخواهد كرد. 
در اين اطلاعيه آمده است: با اطلاع كليه متقاضيان تاسيس 
موءسسه اعتباري غيربانكي كه درخواست آنها تا اين تاريخ به 
بانك مركزي ارسال گرديده و مراحل مربوطه را طي كرده اند
و نيز متقاضياني كه از اين تاريخ درخواست خود را به اين 
بانك ارسال مي نمايند(به استثناي متقاضيان تاسيس در
مناطق آزاد)مي رساند: 
نظر به اينكه تاكنون به تعداد كافي مجوز تاسيس موءسسه 
اعتباري صادرشده از اين تاريخ ضمن دريافت تقاضا و نيز
رعايت نوبت و اولويت درخواستهاي قبلي، تا اطلاع ثانوي 
مجوز تاسيس موءسسه اعتباري از سوي بانك مركزي صادر نخواهد
شد. 
انتظار مي رود با استقبالي كه از سوي مردم شريف و
سرمايه گذاران بخش خصوصي در ايجاد موءسسات اعتباري 
غيربانكي شده است، صدور مجوز در تهران و شهرستانها با طي 
مراحل مورد نظر بانك مركزي از سوي متقاضي، در سالهاي آتي 
نيز ادامه يابد.

شيوه و زمان بررسي لايحه بودجه 1379 با
تعيين شده است 
موافقت دولت

تهران- خبرگزاري جمهوري اسلامي: سخنگوي هيات رئيسه مجلس 
شوراي اسلامي تصريح كرد: شيوه و زمان بررسي لايحه بودجه 
سال 1379 كل كشور در مجلس با رايزني و توافق دولت بوده 
است. وي اعلام كرد كه رسيدگي به لايحه بودجه سال آينده پس 
ازبرگزاري ششمين دوره انتخابات مجلس آغاز و تا قبل از
پايان اسفند ماه سال جاري مصوبه نهايي درباره اين لايحه 
به دولت ابلاغ مي شود. 
وي افزود: تغيير در نحوه رسيدگي به لايحه بودجه 
سال آينده صرفا اجرايي بوده و هيچگونه اهداف سياسي را
دنبال نمي كند نماينده مردم رشت افزود: بنابراين قانون 
بودجه سال 79 كل كشور ازآغاز سال آينده قابل اجرا خواهد
بود و خللي به اجراي آن وارد نخواهد شد.

ارزش دادوستد سهام 15 درصد افزايش يافت

گروه اقتصادي: در هفته گذشته 45 ميليون و 694 هزار و 763
سهم جمعا" به ارزش 213 ميليارد و 94 ميليون و 126 هزار
ريال مورد معامله قرار گرفته است كه از نظر تعداد سهام 
معامله شده 9/15 درصد كاهش و از لحاظ حجم ريالي معاملات 
انجام شده 68/14 درصد افزايش در مقايسه با حجم معاملات 
انجام شده هفته پيش از آن را نشان مي دهد. 
به گزارش روابط عمومي سازمان بورس اوراق بهادار
تهران شاخص كل قيمت سهام در روز منتهي به 8 دي ماه جاري 
با 01/15 واحد افزايش به 73/1989 رسيد. در هفته گذشته 
سازمان مالي گسترش مالكيت واحدهاي توليدي، بانك صنعت و
معدن، سازمان گسترش و نوسازي صنايع ايران نيز 60 ميليارد
و 854 ميليون و 528 هزار ريال از سهام شركتهاي متعلق به 
خود را در بورس تهران عرضه كردند. اين گزارش حاكي است 
شاخص مالي در هفته گذشته با 20 واحد كاهش به 87/4610 و
شاخص صنعت با 45/18 درصد افزايش به 64/1715 واحد رسيد. 
آخرين نرخ خريدوفروش واريزنامه هاي صادراتي در هفته 
گذشته با 4 ريال افزايش نسبت به هفته قبل از آن 5140
ريال داد و ستد شده است.

تغييرات قيمت سهام

(چهار شنبه 8 دي)
تغييرقيمت 
آخرين قيمت 
تعدادسهام معامله شده 
نام شركت 
70- 
5205
6708
شيشه و گاز
31
9981
573
چيني البرز
42
5650
2300
پارس سرام 
138- 
7510
1515
چيني ايران 
10
9535
1700
كاشي الوند
3
5266
5132
سيمان تهران 
41
5700
1005
سيمان كرمان 
20- 
3100
2852
سيمان فارس وخوزستان 
63- 
1200
2500
سيمان شرق 
30
7790
18000
سيمان خزر
1
4151
4025
آذريت 
10
2750
4696
چين چين 
18
1818
450
دشت مرغاب
2- 
7360
1623
روغن نباتي پارس 
5- 
4145
15044
مارگارين 
10
6270
4065
صنعتي بهشهر
1
4101
3574
بهپاك 
31
14031
2536
قند نيشابور
7
1712
720
قند بيستون 
1- 
17740
500
قندپيرانشهر
45- 
12700
1514
پارس مينو
1- 
10399
6523
ساسان 
10
2100
17514
شهد ايران 
120
2520
4575
نساجي بروجرد
70
15220
1447
افست 
543
11404
16584
نفت پارس 
20
24540
203
نفت بهران 
7- 
7913
3940
صنايع شيميايي ايران 
10
2848
413451
پتروشيمي خارك 
1
3371
31129
پتروشيمي اراك 
4- 
6046
209
لعابيران 
36
8670
1250
دارويي رازك 
1
4044
905
داروپخش 
11
6069
148
داروسازي كوثر
1- 
6109
15249
كف 
10- 
4890
7152
پاكسان 
64
8271
249
الياف 
349
4199
20461
ايران تاير
50
7350
2309
صنايع لاستيكي سهند
1- 
2139
9722
درخشان تهران 
10- 
3480
5000
توليدي تهران 
2
11202
1430
مقره سازي ايران 
90
20300
4863
سپنتا
3- 
3045
4699
لوله وماشين سازي ايران 
2- 
4797
1503
صنعتي آما
1
7167
3071
پمپ سازي ايران 
76
1950
1000
كمپرسوزسازي تبريز
85- 
8700
1126
لوازم خانگي پارس 
4
1476
674
توليدي بهمن 
10- 
7700
17628
موتوژن 
37
9317
1134
كابل البرز
49
3849
72125
ايران خودرو
2
2200
27742
گروه بهمن 
40
5550
5219
ايران خودروديزل 
23- 
26500
622392
سايپا
55
1168
45000
پارس خودرو
1
451
625
حق تقدم نيروي محركه 
12- 
1824
99947
سرمايه گذاري ملي ايران 
2- 
1167
54616
سرمايه گذاري ملت 
6
1241
23830
سرمايه گذاري غدير
3
1038
10350
سرمايه گذاري صنعت بيمه 
49- 
3840
39337
توسعه صنايع بهشهر
27
2397
665386
سرمايه گذاري رنا
17/3
73/1989
- 
شاخص كل قيمت سهام 
اخبار كوتاه اقتصادي 
* بزرگترين خنك كننده هوا براي نصب در پالايشگاه نفت 
لاوان به همت متخصصان داخلي كشور در شركت ماشين سازي 
اراك طراحي و ساخته شد. 
* كمبود شديد نزولات جوي در سال زراعي جاري و تداوم 
خشكسالي كشاورزان و باغداران كرمان را نسبت به وضعيت 
كاشت و برداشت محصولات نگران كرده است.

شش اشتباه بزرگ زنان

* با اجتناب از اين موارد مي توانيد زندگي سالم و
طولاني داشته باشيد
*" كارول پريش "همراه با شوهر و دو فرزندش زندگي به ظاهر
عادي داشت و در كنار كار اصلي اش كه مربي يك كودكستان 
بود، فعاليتهاي جنبي وخود خواسته زيادي هم 
داشت به طوري كه هيچ وقتي براي خودش باقي نمي ماند. 
كارول مي گفت كه من به خاطر يك ناراحتي جسمي معمولي كه 
از شش سالگي متوجه وجود آن در خودم شدم، هيچ وقت به دكتر
مراجعه نكردم چون نمي خواستم كه اين ناراحتي را به عنوان 
يك بيماري يا چيزي شبيه آن بپذيرم، اما در عين حال 
اطلاعات درستي هم درباره آن ندارم و در طول اين سالها
نيز چيزي راجع به ناراحتيم نفهميدم. 
شايد مشكل "كارول "، مشكل خود ما هم باشد و ما هم به نوعي 
با مشكلاتي اين چنيني روبه رو باشيم. به اعتقاد متخصصان، 
بزرگترين اشتباه زنان در مورد سلامتيشان اين است كه آنها
به قدر كافي، به خودشان توجه نمي كنند. اين كه بتوانيم 
توجهمان را از كار و خانواده به خودمان معطوف كنيم، 
هميشه ساده نيست، اما احتمالا" بي توجهي به اين مسئله - 
داشتن يك زندگي طولاني همراه با سلامتي - باعث مي شود كه 
در سراسر عمر با احساس ناراحتي و درد و رنج زندگي كنيم. 
دست كم گرفتن بيماري قلبي 
تحقيقات نشان داده اند كه سرطان سينه علت اصلي مرگ ومير
حدود40 درصد از زنان است، اما فرق آن با بيماري هاي 
قلبي- عروقي اين است كه بيماريهاي قلبي، هر سال حدود 500
هزار قرباني مي گيرد و اين تعداد با مرگ و ميرهاي ناشي 
از همه انواع سرطانها برابري مي كند. 
از سوي ديگر، برخي از پزشكان به كندي بيماري قلبي را در
زنان تشخيص مي دهند. نتايج حاصل از تحقيقي كه در دانشكده 
پزشكي دانشگاه ايالتي لوئيس انجام شده، نشان مي دهد كه 
تنها38 درصد از زناني كه براي آزمايشهاي 
مربوط به فشارهاي عصبي و استرس مراجعه كرده بودند، 
آزمايشهاي بيشتري را هم انجام داده اند و اين در حالي 
است كه در مورد مشابه 62 درصد مردان اقدام به اين كار
كرده اند. زناني كه بيماري قلبي آنها تشخيص داده شده و
تحت درمان قرار گرفته اند، تنها نصف مرداني است كه در سه 
سال اول پس از ظاهر شدن علايم بيماري به پزشك مراجعه 
كرده اند. 
بخشي از اين مشكل، مربوط به اين است كه دكترها و بيماران 
زن آنها به سختي تشخيص مي دهند كه علايم بيماري قلبي 
مربوط به عروق كرونري كه عموما" در زنان ديده مي شود، 
مثل نفس هاي كوتاه و دردهاي ادواري در هنگام استراحت، 
ممكن است با نوع متداول آن علايم در بيماران مرد مانند
احساس درد و فشار در قفسه سينه و انتشار درد در قسمت 
پايين بازوي چپ تفاوت داشته باشد. 
يكي از راههايي كه زنان مي توانند در اين زمينه از
خودشان محافظت كنند، اين است كه اطلاعات كاملي از ميزان 
كلسترول خونشان داشته باشند. 
ناديده گرفتن لكه هاي روي سينه ها(پستانها)
بيشتر زنان به اين موضوع واقفند كه بايد آزمايشهايي را
به طور منظم براي تشخيص زود هنگام و به موقع سرطانهاي 
مربوط به گردن انجام بدهند اما با اين حال متخصصان ابراز
مي كنند كه حدود يك چهارم زنان حتي براي سه سال يكبار هم، 
آزمايشي را در ارتباط با سينه هايشان به خصوص لكه هاي 
روي نوك سينه ها(پستانها)انجام نداده اند. 
كالج آمريكايي متخصصان مامايي و بيماريهاي زنان، 
آزمايشهاي سالانه مربوط به لگن خاصره و نوك سينه ها را
روي زناني كه فعاليت جنسي دارند و همينطور آنهايي كه به 
سن 18 سالگي رسيده اند توصيه مي كند. برخي از متخصصان بر
اين باورند كه زنان در معرض خطر كم، مي توانند اين 
آزمايشها را با اطمينان خاطر، هر سه سال يك بار انجام 
دهند، اما انجام ندادن سالانه آزمايشهاي مربوط به نوك 
پستانها براي زنان در معرض خطر زياد فقط يك امر اتفاقي و
ناخواسته تلقي مي شود. 
غفلت از آزمايشهاي مربوط به سينه(پستان)
بنابر اعلام مركز ملي سلامتي در آمريكا، تنها 61 درصد
زنان 40 سال و بالاتري كه مورد بررسي قرار گرفته اند، طي 
دو سال آخر پيش از بررسي، يك بار آزمايش پرتونگاري از
سينه ها را انجام داده اند. زنان بالاتر از 65 سال نيز، 
كمتر احتمال دارد كه اين آزمايش را انجام بدهند. دكتر
" جانت اوزاك "متخصص امراض سينه و استاد جراحي دانشگاه 
ايالتي ميشيگان مي گويد: "اين در حالي است كه به احتمال 
بسيار زياد زناني هستند كه سرطان سينه پيشرفته داشته 
باشند و بسياري از زنان بالاي 40 سال هم خود آزمايي هايي 
را به طور منظم برروي سينه هايشان انجام نمي دهند. "
دكتر اوزاك در مورد علت اين مسئله مي گويد: "اغلب زنان 
از اين كه معاينات موجب كشف چيزهاي ناراحت كننده اي در
وجودشان شود مي ترسند و به همين سبب، ترجيح مي دهند كه 
چيزي ندانند"، اما 5 سال بيشتر زنده ماندن در صورتي كه 
سرطان سينه در مراحل اوليه تشخيص داده شود در 90 درصد
موارد بهتر است و ماموگرافي يا پرتونگاري از سينه ها يكي 
از بهترين راهها براي تشخيص اوليه و به موقع سرطان سينه 
است. 
عدم آگاهي از پيشينه خانوادگي 
شناخت بيماريهاي خانوادگي به خصوص بيماريهايي كه 
خويشاوندان درجه اول - والدين و خواهران و برادران - پيش 
از 50 سالگي مبتلا به آنها شده اند مي تواند به تعيين 
اين كه يك زن از چه زماني و به انجام چه آزمايشهايي نياز
دارد كمك كند. براي مثال تنها حدود يك درصد احتمال دارد
كه يك زن در طول زندگيش به سرطان تخمدان مبتلا شود، اما
اين ميزان براي زناني كه مادر يا خواهر مبتلا به اين 
بيماري دارند به 5 تا 9 درصد افزايش مي يابد. معمولا" به 
اين دسته از زنان توصيه مي شود كه هر سال به طور منظم 
آزمايشهاي خون و سونوگرافي و همچنين آزمايشهاي مربوط به 
لگن خاصره را انجام دهند. 
همچنين اگر زني در خانواده شما مبتلا به سرطان سينه است، 
اين نكته به شما كمك مي كند كه بدانيد از چه زماني بايد
آزمايشهاي پرتونگاري را شروع كنيد. متخصصان عموما" توصيه 
مي كنند كه اين دسته از زنان انجام آزمايشهاي پرتونگاري 
را سالانه و آن هم 5 تا 10 سال زودتر از سني كه 
خويشاوندان درجه اول آنها متوجه سرطان سينه شده اند، 
آغاز كنند. 
امساك در مصرف كلسيم 
حدود نيمي از زنان بالاي 50 سال از شكستگي هاي ناشي از
پوكي استخوان رنج مي برند. اين شكستگي ها شامل 
شكستگي هاي ستون فقرات - ناشي از ناهنجاريهاي ارثي - و
همچنين شكستگي هاي مفصل ران است كه مي تواند به مرگ فرد
منجر شود. 
آكادمي ملي علوم در مورد مصرف كلسيم توصيه مي كند كه 
زنان 19 تا 50 سال - كه شامل زنان باردار و شيرده نيز
مي شود- روزانه هزار ميلي گرم و زنان 51 ساله و بالاتر
روزانه 1200 ميلي گرم كلسيم مصرف كنند. براي تامين هزار
ميلي گرم كلسيم مورد نياز بدن در روز، مصرف دو فنجان شير
به همراه يك ظرف 250 گرمي ماست كافي است. 
بي توجهي به ورزش 
متاسفانه انجام حركات ورزشي در برنامه روزانه بسياري از
زنان جايي ندارد ورزش منظم يكي از راههايي است كه شما
مي توانيد توسط آن، زمان را تا حد زيادي متوقف كنيد و
عوارض ناشي از افزايش سن را به حداقل كاهش دهيد، چرا كه 
ورزش كردن و انجام فعاليتهاي بدني منظم انرژي لازم را
براي تمام طول روز تامين مي كند. علاوه بر اين ورزش كردن 
عامل مهمي براي مقابله با استرس و فشار روحي و كاهش خطر
ابتلا به بسياري از بيماريها است و به طوركلي به حفظ
سلامتي و شادابي كمك زيادي مي كند. 
منبع: ريدرزدايجست، مارس 1999
ترجمه: مهدي خمسه صفا
اين آزمايشها را جدي بگيريد
* معاينه كامل جسمي(چكاپ كامل): هر يك تا پنج سال تا سن 
50 سالگي، هر يك تا دو سال تا سن 65 سالگي و پس از آن هر
سال. 
* آزمايش كلسترول: از سن 20 تا 60 سالگي هر پنج سال و پس 
از آن طبق نظر پزشك. 
* آزمايش فشار خون: هر دو سال و شروع از سن 18 سالگي. 
* آزمايش سرطان پوست: خود آزمايي هر 3 تا 6 ماه و اگر هر
يك از خالها تغيير كرده بود در اولين فرصت به پزشك 
مراجعه كنيد. 
* آزمايش سرطان روده بزرگ: در شرايط عادي شروع از سن 50
سالگي، شامل آزمايش سالانه مدفوع، به همراه آزمايش 
سيگمويدوسكوپي و آزمايش مقعد و راست روده هر پنج سال. 
* آزمايش تراكم استخوان: براي زنان در معرض خطر زياد
يك بار در زمان يائسگي و پس از آن، طبق نظر پزشك.

الگوپذيري از مديران

رفتارهاي كاركنان انعكاس روشهاي مديريتي حاكم بر آنان 
است. مطالعات روانشناسان، بيانگر آن است كه مشاهدات 
كودكان از رفتارهاي پدر و مادر و ساير گروه هاي مرجع، 
بزرگترين منبع يادگيري آنان به شمار مي آيد. شايد به 
همين دليل است كه بزرگسالان نيز بيش از همه از سرپرستان 
و متوليان خود مي آموزند شماري از صاحبنظران بر اين 
باورند كه نفس قدرت و اقتدار، صاحب قدرت را از ويژگي 
نفوذ و سرايت رفتار برخوردار مي سازد. به اين معنا كه 
فرد صاحب قدرت و اختيار ناخودآگاه زيردستان را به 
الگوبرداري از رفتارهاي خود وا مي دارد. در هر حال 
كاركنان با دقت و توجه خاص به رفتار و اعمال مديران 
چشم دوخته اند و كوچكترين اظهارات و فعاليتهاي آنان را
به تفسير و تعبير مي نشينند. البته آنان بيش از توجه به 
سخنان مدير به اعمال و كردار او مي نگرند. 
در شرايط امروز كشور كه اشتباهات و نقايص مدير از ديد
كاركنان، بيش از هر زمان بزرگ و نابخشودني به نظر مي رسد
نقش الگو و اسوه بودن مدير، بر اثر بخشي سازمان، كاملا" 
تعيين كننده است از سوي ديگر سختگيري مدير بر خود و
الگودهي عيني به زيردستان مي تواند منشا تحول در رفتار
كاركنان و فرهنگ سازمان به شمار آيد.

علت خروج از خط قطار شهري تهران - كرج 
اعلام شد

* راننده قطار كه عامل اين حادثه بود از كار بركنار شد
گروه حوادث: بي توجهي يك راننده قطار به مقررات، موجب
خارج شدن واگن سوم از شش واگن قطار كرج تهران از خط شد. 
اين حادثه كه مقارن ساعت 30/19 چهارشنبه شب در نزديكي 
ايستگاه ملارد كرج روي داد، تلفاتي نداشت و فقط خساراتي 
به بار آورد. 
روابط عمومي شركت راه آهن شهري تهران و حومه(مترو)، با
اعلام اين خبرافزود: مشاهده و بررسي نوار ضبط سيستم 
كنترل الكترونيك قطار در جلسه اضطراري مدير عامل و چند
تن از متخصصان شركت مترو، نشان داد كه عامل انساني(خطاي 
راننده قطار)باعث اين حادثه بوده است. 
در اين گزارش، با تاكيد بر اين كه راننده داراي تخصص 
كافي و سابقه طولاني در رانندگي قطار بوده، آمده است اين 
قطار، ساعت 30/19 چهارشنبه شب، طبق برنامه از ايستگاه 
ملارد- كرج به مقصد تهران حركت مي كند و30 ثانيه بعد
راننده قطار از طريق بي سيم مطلع مي شود كه دو تن 
ازهمكارانش كه قصد داشته اند به تهران بيايند، 
جامانده اند. 
گزارش مي افزايد: راننده پس از متوقف كردن قطار، با دنده 
عقب به ايستگاه برمي گردد و دو همكارش را در كابين 
راننده سوار كرده و به طرف تهران حركت مي كند و در فاصله 
يك صد متري ايستگاه، در محل سوزن، درلحظه اي كه سوزن با
فرمان الكترونيكي در حال عوض و آماده شدن براي قطاربعدي 
روي خط بوده، قطار بي توجه به چراغ قرمز هشداردهنده از
روي سوزن مي گذرد و در نتيجه در حالي كه شش كيلومتر در
ساعت سرعت داشته، واگن سوم از شش واگن قطار از ريل خارج 
شده و قطار متوقف مي شود. 
اين گزارش حاكيست: بلافاصله مسافران با كمك مسئولان 
ايستگاه تخليه وجابه جا شدند، اما تردد قطارهاي ديگر، 
نامقدور مي شود. 
در حال حاضر عمليات ترميمي كه از ساعت 20 چهارشنبه آغاز
شده، ادامه دارد و به گفته يك مقام در شركت مترو، انتظار
مي رود كه اين عمليات به زودي پايان يافته و تردد قطارها
از روي برنامه صورت گيرد. 
در گزارش روابط عمومي مترو تهران - كرج، تصريح شده كه 
راننده قطاراز كار بركنار شده و تحت پيگرد قانوني قرار
خواهد گرفت و با دو همكار اونيز برخورد قانوني مي شود. 
در اين گزارش از شهروندان مسافر قطار حادثه ديده پوزش 
خواسته شده است.

گوش هاي ناشنوا

خودكشي هرچند ريشه در نوعي بي اعتقادي و ناباوري دارد
اما اين نكته را نيز بازتاب مي دهد كه وقتي فردي همه 
درها را به روي خود بسته مي بيند، همه گوش ها را براي 
شنيدن ناشنوا مي بيند و صدايي رسا براي فرياد درد و مشكل 
خود ندارد، راه خودكشي را برمي گزيند تا از اين طريق خود
را از زير فشارهايي كه طاقت از سرگذراندنش را ندارد رها
كند. تمايل به خودكشي در هر جامعه اي نابهنجار و زشت است 
اما در جامعه اي كه بر باورهاي اعتقادي بنا گذاشته شده 
است زشت تر است، تكرار چنين حوادثي ما را به اين باور
نزديك مي كند كه دستگاههاي فرهنگي و اجرايي، توان 
پاسخگويي به تقاضاهايي كه از سوي افراد مطرح مي شود را
ندارند. چندي پيش آماري حكايت از آن داشت كه بيشترين 
ميزان خودكشي مربوط به استان ايلام است. 
وقتي از ديدگاه جامعه شناختي به قضيه بنگريم استان ايلام 
يكي از استان هاي غربي كشور است كه كمترين بهره را از
اشتغال و توسعه اقتصادي برده و تازه از زير فشار جنگي 8
ساله رهايي يافته است. بنابراين طبيعي است كه فقر و
مشكلات اقتصادي مي تواند يكي از عوامل اقبال به خودكشي 
باشد، فشارهاي روحي و رواني و گرفتار شدن در تنگناهاي 
اجبار و الزام هاي سليقه اي در حوزه فرهنگ نيز به عنوان 
عامل ديگر خودكشي به تازگي سر باز كرده است. 
آن هم زماني كه مي بينيم طي يك ماه گذشته در دو شهر قم و
كرج دو نفر خود را به زير قطار افكنده و با اين روش به 
زندگي خود پايان داده اند، اگرچه ميزان خودكشي در كشور
ما به خاطر باورهاي ديني در مقايسه با كشورهاي ديگر
بسيار اندك است اما بروز چنين فجايعي در كشور زنگ خطر و
هشداري تكان دهنده است و مسئولان بايد براي به حداقل 
رساندن و از ميان برداشتن چنين عوارضي دست به كار شوند. 
در غير اين صورت چنين اعمال دهشتناكي روندي روبه رشد
پيدا خواهد كرد و عوارض آن دامن جمعيت فراگيري از كشور
را در برخواهد گرفت. 
گروه حوادث

تعقيب اتومبيل به مرگ زن جوان منجر شد

گروه حوادث: زن 30 ساله اي در پي شليك گلوله به جمجمه اش 
در تهرانسر جان سپرد. 
از كلانتري 150 تهرانسر خبر قتل زن 30 ساله اي را به 
همتيار قاضي كشيك جنايي اطلاع دادند، قاضي كشيك بلافاصله 
در محل حاضر شده و پس از بررسي هاي اوليه دستور انتقال 
پيكر خون آلود اين زن جوان را به بيمارستان شماره(2)
داد. 
به گزارش خبرنگار ما اين زن به همراه دوستش در ساعت 11
شب سوار بر اتومبيل بنزي در سه راه ارج بودند كه مورد
تعقيب نيروهاي مسلح قرار مي گيرند. 
پس از آنكه خودرو به دستور ايست توجهي نمي كند، مامورين 
به سوي اتومبيل شليك مي كنند كه در نتيجه اين زن جوان 
كشته مي شود.

دانشگاه آزاد آماده كمك به دادگستراست

روابط عمومي دانشگاه آزاد اسلامي در جوابيه اي به خبر
مندرج در صفحه 14 روزنامه همشهري "ششم دي ماه "اعلام 
داشته" دادگستر" مسئول كارگزيني واحد علوم و تحقيقات 
دانشگاه آزاد اسلامي بوده است اما كميته انضباطي به دليل 
تخلفات در اين بخش مانع از ادامه همكاري وي با دانشگاه 
شده است و در نهايت با وساطت رئيس دانشگاه آزاد به طور
آزمايشي در دانشكده داروسازي اين دانشگاه مشغول به كار و
در آنجا نيز عملكرد وي رضايتبخش نبوده است، لذا دانشگاه 
آزاد حركت اخير دادگستر را مبني بر خودكشي غيرعقلاني 
دانسته و در صورتي كه وي دست از اعمال غيرمنطقي بردارد
آماده كمك و مساعدت به نامبرده است.

بازداشت صاحبخانه دو هنرپيشه مقتول

روناك صلواتي - بيژنه قابل جو
گروه حوادث: در پي مرگ مشكوك دو هنرپيشه زن كه بر اثر
خفگي در خانه مسكوني اشان در شهرك ژاندارمري جان سپرده 
بودند صاحبخانه روانه زندان شد. 
به گزارش خبرنگار ما، اين دو زن كه بيژنه قابل جو 29
ساله و روناك صلواتي 26 ساله نام داشتند به وسيله گاز
منواكسيد كربن در زير زمين خانه اجاره ايشان در شهرك 
ژاندارمري در تاريخ 26/8/78 جان سپردند. گفته شد روناك 
صلواتي روز پنجشنبه براي ديدن دوستش بيژنه قابل جو به 
منزلش رفت. تا سه روز از اين دو هنرپيشه خبري نبود تا
اينكه از بوي تعفن همسايه ها به كشته شدن آن دو پي بردند. 
اجساد آنان توسط پزشكي قانوني مورد تحقيق و معاينه قرار
گرفت. پزشكي قانوني گازگرفتگي و انسداد مجاري تنفسي را
علت مرگ اعلام كرد كه با طرح شكايت از سوي اولياء دم به 
قاضي دادگاه جنايي صاحبخانه به دادگاه احضار شد. 
اسماعيلي قاضي اين پرونده و رئيس شعبه 1602 صاحبخانه را
به خاطر عدم نصب كلاهك بر لوله هواكش گناهكار اعلام كرد
و تا رسيدگي و تحقيقات بيشتر صاحبخانه را روانه زندان 
كرد.

قتل پيرزن 90 ساله در تهران

گروه حوادث: پيرزن 90 ساله اي در مجتمع مسكوني اش واقع 
در فرجام توسط فرد يا افراد ناشناسي به قتل رسيد. اين 
پيرزن 90 ساله صغرا لطيف نژاد نام داشت. پسر مقتول خبر
قتل مادرش را به كلانتري 136 فرجام اطلاع داد. اسماعيلي 
قاضي كشيك جنايي در محل جنايت حاضر شد و دستور انتقال 
جنازه را به پزشكي قانوني داد.

افراد ناشناس پدر و پسر را خفه كردند

گروه حوادث: پدر و پسري را در خانه خود در خيابان شهيد
دستجردي(ظفر)خفه كرده و در گودالي در حياط خانه 
انداختند. عاملان اين جنايت قبلا دست و پاي اين پدر و
پسر را بسته و آنگاه آنان را به قتل رساندند. 
پدر حسين اسماعيل زاده نام داشت و 50 ساله بود و پسر كه 
20 سال سن داشت باتفاق پدر در اين خانه تنها زندگي 
مي كرد. 
ماجراي اين جنايت به ماموران كلانتري 103 تهران اطلاع 
داده شد و لحظه اي بعد ماموران نيروي انتظامي به محل 
رفته و مراتب را به قاضي حسيني كوه كمره اي رئيس شعبه 
1601 مجتمع عمومي جنايي تهران اطلاع دادند و قاضي پس از
بررسي اوليه در محل دستور حمل اجساد را به اداره پزشكي 
قانوني صادر كرد. 
تحقيقات درباره اين جنايت ادامه دارد.

سارقين چك هاي تضميني دستگير شدند

گروه حوادث: اعضاي باند سارقين و جاعلين توسط كارآگاهان 
اداره آگاهي دستگير و با قرار قاضي دادگاه روانه زندان 
شدند. روابط عمومي عقيدتي، سياسي ناحيه انتظامي تهران 
بزرگ اعلام كرد: شخصي به نام نعمت الله به يكي از شعب
بانك صادرات مراجعه كرده و تقاضاي مبلغ 300 هزار تومان 
چك تضميني كرد. هنگاميكه مسئول صدور چك مشغول انجام 
كارهاي بانكي بود متهم در يك فرصت مناسب دسته چك تضميني 
را از پيشخوان بانك كه حاوي 29 برگ بود سرقت كرد و با
راكب يك دستگاه موتوسيكلت كه از قبل در خارج از بانك 
منتظر وي بود از محل گريخت. كارآگاهان در اين خصوص 
تحقيقات وسيع و گسترده جهت شناسائي سارقين آغاز كردند كه 
در نهايت 24 نفر از دست اندركاران و ايادي آنها شناسائي 
و دستگير شدند. در جريان بازجويي از متهم اصلي پرونده 
بنام حسن و دو نفر ديگر بنامهاي كوروش و عباس در شهرستان 
بهشهر به همراه يك دسته چك 50 برگي بانك كشاورزي و
تعدادي چكهاي متفرقه و يك جلد شناسنامه سفيد و چند دسته 
چك مربوط به بانكهاي ملي، تجارت و كشاورزي بدست آمد. در
تحقيقات بعدي متهم اعتراف كرد كه در سال 75 باتفاق 3 نفر
از همدستان خود با يكدستگاه موتوسيكلت به بانك صادرات 
رفته و يك دسته چك 26 برگي را سرقت كرده است.

تيم واليبال كره جنوبي به المپيك سيدني 
راه يافت

گروه ورزشي: مسابقه هاي واليبال انتخابي بازيهاي المپيك 
سال 2000 سيدني در قاره آسيا كه با شركت 4 تيم در بندر
شانگهاي چين برگزار مي شد با قهرماني تيم كره جنوبي 
خاتمه يافت. 
در آخرين شب اين مسابقه ها تيم مردان كره جنوبي در ديدار
با تيم ميزبان يعني چين در سه ست پياپي به پيروزي رسيد و
به عنوان نماينده آسيا جواز حضور در بازيهاي المپيك 
سيدني را بدست آورد در اين مسابقه ها، تيمهاي واليبال 
تايوان و ژاپن نيز شركت داشتند.

" اشمايكل "يك باشگاه دانماركي را خريد

گروه ورزشي: "پيتراشمايكل "دروازه بان ملي پوش تيم 
فوتبال دانمارك اقدام به خريدباشگاه "هويدووره "در شهر
كپنهاك پايتخت اين كشور كرده است. 
به گزارش خبرگزاري رويتر از كپنهاك، "هويدووره "باشگاهي 
است كه اشمايكل در سال 1984 فوتبال حرفه اي را در تيم 
فوتبال آن آغاز كرده بود. 
منابع خبري قيمت ثابتي براي اين معامله اعلام نكرده اند، 
اما از قرائن پيداست كه اشمايكل صد در صد سهام اين 
باشگاه را خريداري كرده و حمايت كننده مالي اصلي آن 
به شمار مي رود. 
تيم فوتبال باشگاه "هويدووره "در رقابت هاي قهرماني 
دسته اول باشگاه هاي دانمارك حضور دارد.

روسيه، سال 2000 را بدون يلتسين آغاز
كرد

مسكو- خبرگزاريها: بوريس يلتسين مرد بيمار روسيه، پس از
دو سال مقاومت در برابر مخالفانش كه خواستار كناره گيري 
وي از رياست جمهوري روسيه بودند، روز جمعه كرملين را ترك 
كرد. 
يلتسين تا ظهر جمعه درباره اين تصميم خود به كسي چيزي 
نگفته بود و حتي ولاديمير پوتين نزديك ترين سياستمدار
روسي به وي نيز در اين باره چيزي نمي دانست ; كناره گيري 
يلتسين از رياست جمهوري، همزمان با قرائت پيام تبريك وي 
به مناسبت سال نو ميلادي منتشر شد. واكنش هاي داخلي و
خارجي به كناره گيري يلتسين، تقريبا" مشابه بود. همگان 
يلتسين را به خاطر هدايت كردن روسيه در سالهاي سخت گذر
از سوسياليسم به دمكراسي - ليبرال و همچنين تصميم 
شجاعانه اش به واگذاري داوطلبانه قدرت به ولاديمير پوتين 
نخست وزير روسيه و كفيل رياست جمهوري، ستودند. 
سازمان ملل، آمريكا، فرانسه، انگليس، چين، ژاپن و آلمان 
در راس فهرست طولاني كشورهايي قرار دارند كه از نقش 
يلتسين در ساماندهي روسيه جديد تجليل كردند و خروج وي را
از قدرت عملي شجاعانه و مدبرانه خواندند. 
هيچ چيز تغيير نكرده است 
ولاديمير پوتين كفيل رياست جمهوري روسيه در اولين واكنش 
بعد از كناره گيري بوريس يلتسين اعلام كرد هيچ تغييري در
سياست هاي دولت اين كشور پيش نخواهد آمد. 
پوتين در نشست هيات دولت اين كشور تصريح كرد در تركيب
دولت هم تغييري نمي دهد و روسيه همچنان روند قبلي 
سياست هاي خود را دنبال مي كند. 
وي در عين حال گفت كه ما بايد بيشتر تلاش كنيم و اين 
تنها تغييري است كه در كارها مشاهده خواهد شد. 
به گفته پوتين بايد تمام ارگانها و نهادهاي ذيربط از
همين امروز آماده برگزاري انتخابات آينده رياست جمهوري 
در ششم فروردين ماه سال آينده باشند و براي هر چه بهتر
برگزار شدن اين انتخابات تلاش كنند. 
وي تصريح كرد كه دولت وارد هيچ گونه كارزار سياسي داخلي 
نخواهد شد و تمام هم خود را صرف حل مسائل اجتماعي و
اقتصادي خواهد كرد. 
به گفته پوتين بازارهاي اقتصادي روسيه واكنش مثبتي نسبت 
به كناره گيري بوريس يلتسين داشته اند و در حال حاضر همه 
چيز عادي است. 
پوتين اطمينان داد كه وي و همكارانش مسائل اقتصادي و
اجتماعي روسيه را حل خواهند كرد. 
در همين حال ايگور ايوانف وزير امور خارجه روسيه در
اظهار نظري كوتاه گفت تغييري در سياست هاي خارجي روسيه 
مطرح نيست و اين كشور همچنان به سوي جهان چند قطبي گام 
برخواهد داشت. 
يلتسين كه بود؟
يلتسين برنده اصلي فروپاشي اتحاد شوروي بود. وي كه در
سال 1991 در زمان فروپاشي شوروي، عضو دفتر سياسي حزب
كمونيست و رئيس حزب كمونيست فدراسيون روسيه بود در پي 
اوج گرفتن جنبش ضد سوسياليستي در اتحاد شوروي استقلال 
فدراسيون روسيه را اعلام كرد و مدتي بعد به همراه سران 
روسيه سفيد و اوكراين سند تجزيه شوروي را امضاء كرد. 
اين اقدام هاي سياسي يلتسين در فضايي كه نفرت از
سوسياليسم ايجاد كرده بود به وي امكان داد كه در
قدوقواره دولتمردي شماره يك خود را نشان دهد و شانه به 
شانه رهبران اروپايي و آمريكا، صداي "نظم نوين "را سر
دهد. 
يلتسين در طول حكومت 8ساله اش يك بار پارلمان كمونيست ها
را به توپ بست و يك بار ديگر با كمترين هزينه اي آن را
منحل كرد وي چهره هاي برجسته اي مانند گايدار، 
چرنوميردين، پريماكف، كرينكو و استپاشين را يكي پس از
ديگري به نخست وزيري برگزيد و پس از مدتي بر كنار كرد. 
روسلان خاسبولاتف رئيس مقتدر پارلمان كمونيست ها و
الكساندر روتسكوي ژنرال پر قدرت روس را خانه نشين كرد. 
جنبش استقلال طلبانه چچن ها را درهم كوبيد، راه روسيه را
به اردوگاه كشورهاي صنعتي باز كرد، سند اتحاد روسيه و
روسيه سفيد را امضاء كرد، مذاكرات محدودسازي سلاح هاي 
هسته اي را به "نقطه صلح "رساند و سامان سياسي را براي 
روي كار آمدن شخصيتي گمنام اما مورد اعتماد غرب به نام 
ولاديمير پوتين هموار كرد پوتين تا سه روز پيش 
نخست وزير يلتسين بود، امروز كفيل رياست جمهوري روسيه 
است و سوداي اين را به سر دارد كه چندي ديگر رئيس جمهور
شود. 
ولاديمير پوتين كيست؟
" ولاديمير ولاديميروويچ پوتين "46 ساله و متولد سنت 
پترزبورگ است. 
وي فارغ التحصيل دانشگاه دولتي لنين گراد در رشته حقوق 
قضايي است. 
پوتين كار دولتي خود را در سال 1975 در سازمان امنيت 
دولتي شوروي(كا. گ. ب)آغاز كرد و مدتي طولاني در آلمان 
مشغول كار بود. 
در سال 1990 به سمت مشاور عالي شوراي شهر سنت پترزبورگ 
انتخاب شد. 
وي سالهاي 1996 و 97 را در سمت رياست اداره املاك و
دارايي هاي كرملين گذراند و سپس به رياست كميته نظارتي 
دفتر رياست جمهوري منصوب شد. 
پوتين در ژوئيه سال گذشته به رياست سازمان امنيت فدرال 
روسيه(اف. اس. ب)منصوب شد و اين سمت را تا پيش از انتصاب
به نخست وزيري در 18 مردادماه سال جاري در اختيار داشت.

عرفات: به زودي در بيت المقدس تشكيل كشور
فلسطيني را جشن مي گيريم

" ياسر عرفات "رئيس دولت خودگردان فلسطين به هزاران 
فلسطيني شركت كننده در سي وپنجمين سالگرد تاسيس جنبش 
الفتح قول داد كه كشور مستقل فلسطين با پايتختي 
بيت المقدس، اوائل هزاره جديد اعلام شود. به گزارش 
خبرگزاري فرانسه از غزه، عرفات در برابر 20 هزار نفر از
طرفداران بزرگترين جنبش فلسطيني در غزه اين قول را چندين 
بار در برابر حضار تكرار كرد. عرفات گفت: ما امروز در
غزه، رام الله، الخليل، نابلس، جنين، طولكرم، بيت لحم، 
اريحا، رفح، خان يونس و قلقيليه سالگرد تاسيس الفتح را
جشن مي گيريم و انشاءالله فردا و در آينده بسيار نزديك 
در بيت المقدس پايتخت كشور فلسطين، اين مراسم را جشن 
خواهيم گرفت.

بحران هواپيماربايي چگونه پايان يافت

ماجراي هواپيماربايي ايرباس خطوط هوايي هند روز جمعه در
فرودگاه قندهار، پس از عزيمت پنج هواپيماربايي كه حدود
160 مسافر را به مدت هشت روز به گروگان گرفته بودند، 
خاتمه يافت. 
به گزارش خبرگزاري فرانسه از قندهار واقع در جنوب
افغانستان هواپيماي هندي در 24 دسامبر(3 دي)ميان 
كاتماندو و دهلي نو ربوده شد. مسافران هواپيما كه از روز
شنبه گذشته در فرودگاه قندهار متوقف بود، پس از عزيمت 
پنج گروگانگير، هواپيما را ترك كردند و به سوي يك 
هواپيماي ديگر هندي راهنمايي شدند. اين هواپيما قبلا
جاسوانت سينگ وزير امور خارجه هند و سه تن از فعالان 
اسلام گرا را كه ربايندگان هواپيما خواستار آزادي آنها
شده بودند، به فرودگاه قندهار آورده بود. 
يك مسئول افغاني گفت: سرنشينان هواپيما، از جمله زنان و
كودكان بسيار خسته به نظر مي رسند. 
در همين حال، حزب مخالف كنگره هند تحويل سه زنداني 
درمقابل آزادي مسافران هواپيماي ربوده شده را معامله با
منافع ملي اين كشور توصيف كرد. حزب حاكم بهارتيا جاناتا
معتقد است، در وضعيت موجود، اين بهترين اقدامي بود
كه دولت مي توانست به منظور رهايي گروگانها انجام دهد. 
پرناب موكرجي سخنگوي حزب كنگره ديروز گفت: تسليم شدن 
دولت هندبه خواست ربايندگان باعث جسارت بيشتر تروريستها
در آينده خواهد شد، اما" جي پي. ماتور" معاون حزب بي جي 
پي با حمايت از اقدام دولت هند گفت: رفتار دولت در اين 
حادثه معقولانه بود. وي كه جمعه شب با خبرنگاران 
گفت وگو مي كرد، افزود: جامعه جهاني بايدخطر بنيادگرايي 
اسلامي را درك كرده و راهكاري براي از بين بردن اين 
خطرتدوين كند. 
اين اظهارات مقام هندي نشان مي دهد كه دهلي نو
اسلامگرايان وابسته به استقلال طلبان كشميري و يا متحدان 
آنها در ميان مردان مسلح اسامه بن لادن و گروه طالبان را
عامل هواپيماربايي مي داند.

كوفي عنان: جهانيان ! براي مقابله با
خطرات بي مرز متحد شويد!

سازمان ملل - خبرگزاري جمهوري اسلامي: دبير كل سازمان ملل 
در پيامي به مناسبت آغاز سال جديد ميلادي، خواستارگسترش 
همكاري هاي بين المللي براي مقابله با مشكلات جهاني شد. 
كوفي عنان گفت: مردم جهان سرنوشت مشتركي دارند اما فقط
زماني مي توانند بر اين سرنوشت مشترك مسلط شوند كه با
يكديگر، با آن روبرو شوند. 
عنان با تكيه بر اينكه فلسفه وجودي سازمان ملل، 
همكاري هاي مشترك بين المللي است، گفت: قرني كه آغاز
مي شود اميدهاي جديدي را بر مي انگيزد اما مي تواند
خطرهاي جديدي نيز به ارمغان آورد و يا خطرهاي كهنه را در
اشكالي جديد و هشداردهنده عرضه كند. 
دبير كل سازمان ملل از تغييرات اقتصادي، تعصب، خشونت، 
بيماري ها وصدمه به محيط زيست، به عنوان خطرهاي عمده اي 
كه جهان را تهديد مي كند نام برد. 
عنان تاكيد كرد: هيچكس از ميزان شدت اين خطرات دقيقا" 
مطلع نيست اما واضح است كه اين خطرات مرزهاي كشورها را
در مي نوردد. 
دبير كل سازمان ملل با اشاره تلويحي به آمريكا گفت: حتي 
قدرتمندترين كشورها نيز نمي تواند به تنهايي و بدون 
همكاري بين المللي، اتباع خود را در مقابل اين خطرات حفظ
كند. 
عنان افزود: از طريق سازمان ملل و با تلاش مشترك 
مي توان با ايدز وديگر بيماري هاي واگيردار مقابله كرد، 
تغييرات جوي را كنترل نمود و آب و هواي پاكيزه براي همه 
فراهم ساخت. 
وي خاطرنشان كرد: به علاوه سازمان ملل تلاش مي كند
جهاني شدن اقتصاد و تجارت به نفع همه باشد و به فقرا
اجازه دهد خود را از فقر خارج سازند. 
عنان تاكيد كرد: بايد از طريق سازمان ملل، حقوق بشر را
براي همه به يك واقعيت تبديل كرد و به كل جامعه بشري اين 
فرصت را داد در تصميماتي كه بر زندگي آنها تاثير
مي گذارد، حق اظهار نظر واقعي داشته باشند.

غرب، عبرت آموزي وتجربه اندوزي

گفتگو با دكتر محمدمحمدي گرگاني استاد دانشگاه 
اشاره
غرب همواره يكي ازموضوعهاي اساسي تاريخ 200 ساله اخير
ايران زمين بوده است. گاهي تحت عنوان استعمار و گاهي تحت 
عنوان امپرياليسم، اما در گفت وگوي حاضر ترجيح داده ايم 
به غرباز زاويه ديگري نگاه كنيم، مايليم غرب را از
زاويه پند و عبرت آموزي و تجربه اندوزي مورد توجه قرار
دهيم، مسايلي كه مي تواند در دوران گذار براي ما جالب
توجه باشد، به عنوان نمونه آنان چه مكانيسمي را به ويژه 
بعد از قرون وسطي از نظر اجتماعي برگزيدند كه تا اين 
اندازه پيشرفت در آن ديار حاصل شد؟ اگر در رفتار روزانه 
آنان وجدان كاري به شدت قابل مشاهده است آيا به اين 
معناست كه از دين دور شده اند يا در واقع به دين 
نزديك شده اند؟ چرا با وجود آنكه در برخي كشورهاي غربي 
تا 40 درصد طلاق وجود دارد، اما از هم گسيختگي اجتماعي و
از هم پاشيدگي جامعه و تمدن، مشاهده نمي شود؟
گروه انديشه 
گفتگواز: فروزان آصف نخعي 
* آقاي دكتر محمدي، مايلم بحث خودم را با توجه به يك 
موضوع روز داخلي كه به نظر مي رسد تجربيات آن در اروپا
نيز قابل مشاهده است شروع كنم، اين موضوع حقوق انسان است، 
امروزه عده اي با مطرح نمودن حق و حقوق انسان، قرائتي 
از انسان ارائه مي دهند كه مغاير با قرائت انسان مكلف و
صرفا" تكليف گر است، آيا چنين رويكردي به حقوق در تاريخ 
اروپا نيز قابل مشاهده است، بهترين رويكرد در تاريخ 
اروپا نسبت به حقوق انسان چه بوده است؟
* در آنجا نيز در مرحله اي، تقسيم بندي افراد بر اساس 
عقايدشان بود، به عنوان مثال در انگلستان از افراد
آزمايش مي گرفتند و در تاريخ آمده است كه با اين آزمايش 
عقايد افراد مورد ارزيابي قرار مي گرفت. سپس پس از اين 
امتحان يا گزينش آنان حق داشتند به مناصب لشكري وكشوري 
راه پيدا كنند به همين دليل عده اي كه در اين 
گزينش ردمي شدند به شهرهاي كارگري مانند منچستر يا
بيرمنگام پناه مي بردند. ويژگي اين افراد اين بود كه از
همه حقوق اجتماعي برخوردار نمي شدند. تنها به دليل اينكه 
عقايد مذهبي شان با مذهب حاكم تطبيق نمي كرد اما پس از
آن، ضابطه عقيده را براي استخدام و يا مرزبندي افراد
ردكردند. اكنون نيز كشورهاي اتحاديه اروپا خود را متعهد
به تساوي حقوق افراد فارغ از عقيده و مذهبشان مي دانند. 
البته مواردي هست كه خلاف آن عمل مي شود ولي به لحاظ
قانوني و فرهنگي تساوي افراد، فارغ از عقايدشان پذيرفته 
شده است. 
* آيا آنان با اين رويكرد به انسان، از راه دين و
دينداري خارج شدند؟ اگر نشده اند اين موضوع مي تواند راه 
توسعه براي ما نيز تلقي شود؟
* نكته بسيار مهمي در اينجا مطرح است كه خود نياز به يك 
بحث مستقل و جدي دارد، مسئله اين است كه آيا صداقت، 
وجدان كاري، روحيه جمعي، انصاف اموري غير ديني اند؟
آيامي توانيم بگوييم كه جامعه اي با داشتن ويژگيهاي فوق 
عملا" از دينداري خارج شده است؟ اجازه بدهيد اين بحث را
به وقت ديگر موكول كنيم، به نظر اينجانب همه صفات مذكور
جزئي از دين و دينداري است. مخصوصا" در بحث مربوط به 
روابط اجتماعي افرادمسئله عقايد دروني و شخصي شان 
دخالت مستقيم ندارد. 
آنان حوزه مسائل دروني و شخصي افراد را حريم خصوصي افراد
تلقي كردند، و گفتند كه حق نداريم در اين حوزه دخالت 
كنيم. اما اين مسئله به معناي آن نيست كه در حوزه 
اجتماعي تاكيدات اديان را زير پا بگذارند وجدان كاري، 
احساس مسئوليت نسبت به منافع ملي، انصاف، رعايت حقوق 
ديگران و.. همه از اخلاقيات ديني است. اگر جامعه اي نام 
دين را از روي آن برداشت دليل نيست همه اين ارزشها
غيرديني باشند. نكته بعد اين است كه از نظر اجتماعي با
همين شيوه توانستند از خلاقيت و استعداد افراد متفاوت 
بهره ها ببرند. چند سال پيش دولت كانادا اعلام كرد كه 
فقط از جذب متخصصين ايراني، ساليانه ميلياردها دلار سود
برده است. 
آنچه در دهه اول انقلاب شد موجب فرار بسياري از بهترين 
مغزها و متفكرين ما شد. بعضي از اين افراد سرمايه هاي 
عظيمي براي مملكت هستند و سرمايه هاي فرهنگي و فكري 
ارزشمندند و بايد بيشتر و بهتر از سرمايه مالي مورد توجه 
باشند. 
آيا ما فردا در آستانه قرن 21 خواهيم توانست باز هم 
افراد را صرفا" به خاطر عقايدشان مورد بي مهري و يا در
مواردي بي احترامي قرار دهيم؟
آيا فرداي ما امروز غرب نخواهد بود؟ آيا فردا نخواهيم 
پذيرفت كه عقايد شخصي افراد محترم باشد و در مناسبات 
اجتماعي، ضوابط اجتماعي بر اساس قانون حاكم باشد؟و آيا
رعايت قوانين اجتماعي، آداب اجتماعي، نظم جمعي، وجدان 
كاري و... كه اصول و ارزشهاي محتوم امروز شدند، ارزشهاي 
غيرديني اند؟
* بسيار خوب، غرب داراي چه مشكلاتي است كه امروزه ما بايد
از تجربه ها و مسائل آن عبرت بگيريم؟
* سخن گفتن از مشكلات غرب خود مشكل است. چرا كه در جامعه 
ما متاسفانه عده اي آنقدر بد از غرب مي گويند كه نقد غرب
موجب سوءتفاهم مي شود. 
نكته مهم ديگر اين است كه غرب خود بسيار بهتر و مفصل تر
از ما خود را نقد مي كند و اين خود به نظر متفكرين عامل 
بقاي غرب شده است. راديو، تلويزيون، مطبوعات، دائم در
حال نقد و بررسي مسائل جامعه اند. آنقدر نقد مي شود كه 
كسي نياز ندارد در تاكسي و اتوبوس و يا داخل دستشويي 
شعار عليه مسئولين بگويد و بنويسد. 
اين نكته بسيار مهم است، متفكرين بزرگي در اين مورد بحث 
كرده اند و نقد مستمر را عامل بقاي جامعه دانسته اند، و
چه زيباست كه قرآن 14 قرن قبل ملاك بهترين جامعه را نقد
مستمر آن مي داند.(آل عمران - 109)اما نه به دست و پاي 
عقايد مردم پيچيدن، مزاحم امنيت شخصي افراد شدن، بلكه 
اين نقد مستمر به مسائل اجتماعي باز مي گردد كه سرنوشت 
همه بدان مربوط است. 
امروز بهترين و عميق ترين نقد غرب را نيز همان متفكرين 
مطرح كرده اند و ما در واقع در بسياري موارد از ديدگاه 
آنان بهره مي گيريم، البته اين خود مي تواند نقد ما را
عميق تر و درست تر بنمايد، چرا كه از كساني نقل مي شود
كه خود در آنجا زيسته و عميقا" به مسائل خود
انديشيده اند. 
نكته ديگر را عرض مي كنم و آن اين است كه بخشي از اين 
نقدها در چهارچوب نظام حاكم و غرب يعني نظام اصطلاحا" 
سرمايه داري است. با اين توجه كه امروز بسياري از
دولت هاي حاكم در كشورهاي اروپايي، سوسيال دموكرات يا
سوسياليست هاي نوگرا هستند كه به دنبال يافتن راهي براي 
جمع كردن نقاط قدرت و نظام حاكم قرن بيستم يعني 
سرمايه داري و سوسياليسم اند حوزه بحث را ازاين دايره 
كلي خارج مي كنم و با اجازه در محدوده وضع موجود غرب
نقدها را عرض مي كنم. 
به طور كلي انديشمنداني كه به نقد وضع موجود پرداخته اند، 
چند محور را ذكر مي كنند. 
1- بي تفاوتي اخلاقي Moral Indiferency يا
اين بي تفاوتي اخلاقي مخصوصا" در ميان نسل جوان معضل جدي 
شده است. نمونه هاي فراواني از اين بي تفاوتي در
صحنه هاي اجتماعي ديده مي شود. 
2- فرديت ذره اي يا Atomistic Individualism سلولي 
بحث اين است كه مناسبات موجود، چه مناسبات پيشرفته شهري، 
و چه مناسبات اقتصادي و اجتماعي، افراد را تنها كرده است. 
هر كس به فكر شخص و منفعت شخصي خود است. اين تنهايي يا
احساس تنهايي و بي كسي موضوع بحث فراواني قرار گرفته است. 
چرا چنين شده است؟ علل و عوامل آن چيست؟
چرا رقم طلاق مثلا" در امريكا 52% است؟ و در انگلستان 
نزديك به 40%؟ چرا در حالي كه توليدات بشر آنقدر پيچيده 
و كارساز و زيبا و خوب است، انسان سازنده اين كالاها خود
رشد همه جانبه نكرده است؟
3- بي هويتي و Moral Aimlessness بي هدفي 
اين مسئله فراوان موضوع بحث است كه مخصوصا" نسل جوان 
دچار بي هويتي و بي هدفي شده است. انگيزه رشد و تعالي، 
انگيزه لازم براي ارزشهاي موجود بشري را احساس نمي كند. 
بعضي تعبير مي كنند كه نسل امروز ما Neutrality of دچار
Aim بي تفاوتي ارزشي شده است. مي گويند ارزش هاي اخلاقي 
ما بي پشتوانه شده است، قادر به دفاع و تثبيت آن نيستيم 
مايه هاي عميق فرهنگي كه پشتيبان اين ارزشها باشد سست 
شده و به نوعي فقر فرهنگي Moral Philistine يا دچار
شده ايم. 
سوءال جدي اين است كه چرا با وجود حل نسبي مسائل اقتصادي 
افراد، تامين زندگي حتي در مواقع بيكاري، باز بعضي 
جوانان دچار بحران هاي مذكور هستند؟
خستگي و دلزدگي موجود در ميان برخي جوانان ريشه ايش چيست؟
راه حل آن كدام است؟ چرا فقط در انگلستان ظرف 10 سال 
اعتياد به انواع مواد مخدر 5 هزار برابر شده است؟ نكته 
مهمتر اينكه اين رقم در ميان جوانان 1813 ساله است. 
اين جمله اريك فروم، توضيح يك متفكر امريكايي است كه يكي 
از اين عوامل را ذكر مي كند، او مي گويد: "مسئله اخلاقي 
ما، بي تفاوتي انسان نسبت به خودش است، زيرا فرد حس تشخص 
و بي همتايي را از دست داده و خود را ابزار مقاصدي بيرون 
از خودش كرده است. "لذا بعضي عقلانيت موجود را عقلانيت 
Instrumental Rationality ابزاري تلقي مي كنند. يعني 
آنچه فراموش شده خود انسان است. 
شايد شنيده ايد كه كتاب مثنوي مولوي در امريكا به 
انگليسي ترجمه شد و در عرض يكسال بيشترين فروش را داشت. 
اين خود نشان دهنده تشنگي و نياز يك جامعه است، مساله اي 
كه در جوامع اروپايي نيز ديده مي شود. در بسياري از
سمينارهاي سياسي، حقوقي.. كتابهاي عرفاني ايراني مانند
عطار، مولوي، شبستري، حافظ، ترجمه به انگليسي شده و عرضه 
مي شود. 
مساله اين است كه انسان ممكن است در اوج رفاه اقتصادي و
با دارا بودن همه وسائل رفاهي، باز هم در تنهايي خود كپك 
بزند، خسته و تنها باشد، اين نكته بسيار مهم است كه در
انگلستان مصرف داروهاي عصبي از همه داروها بيشتر است. 
انسان همين است، با برطرف شدن نيازهاي اوليه، نيازهاي 
برتر او شكوفا مي شود، انسان احساس نياز به نيكي، 
نيكوكاري، بي نهايت طبعي، عشق،... مي نمايد. اين نيازها
ميدان وجهان بيني و نگاه خود را مي طلبد. 
به همين جهت بعضي متفكرين مانند آلن دوبنوا فرانسوي، قرن 
بيست و يكم را قرن بازگشت انسان به خويش، نام نهاده اند. 
* با تمام اينها كه فرموديد، سئوال مهم اين است كه وحدت 
اجتماعي و يا انسجام اجتماعي چرا در اين جوامع به هم 
نمي خورد و اين جوامع هر روز با قدرت بيشتري به پيش 
مي روند؟
* نكته مهم اين است نقدهايي كه عرض شد، در جامعه اي مطرح 
مي شود كه از منظرها و ابعاد گوناگون پيشرفت نموده است. 
به عبارت ديگر سطح مسايل بسيار متفاوت است. اگر آمار
طلاق مثلا" در انگلستان نزديك به 40 درصد است معنايش اين 
نيست كه اين افراد از همه خصلت هاي انساني و اجتماعي 
بي بهره اند و يا همه مردم بي اعتنا به سرنوشت فرزندان 
خود هستند، ميليون ها انسان با عشق و احساس مسئوليت نسبت 
به فرزندان و حتي بشريت زندگي مي كنند. موءسسات خيريه حتي 
براي ساير كشورهاي دنيا فعال هستند، مسايل اساسي را به 
راحتي نقد مي كنند. خود اين نقد و نقدپذيري، علامت حيات 
وخوداصلاحي جامعه است. در آنجا هيچ چيز پنهاني از ديد
مردم وجود ندارد. خود اين نقدها در جامعه، نشان حيات و
خود اصلاحي جامعه است و وسيله مهمي براي شناخت و پرداختن 
به حل مسايل اجتماعي محسوب مي شود، ضمن آن كه مشاركت 
همگاني را جلب مي نمايد. به عنوان مثال در بعضي محله ها، 
خانواده ها با همكاري با يكديگر در كوچه وخيابان محل قدم 
مي زدند و معتادين را از محل دور مي كردند. مثلا" چند زن 
و مرد به نوبت شبها در كوچه هاي محل خود قدم مي زدند، 
آنان اين كارها را داوطلبانه براي حفظ فرزندان و مخصوصا" 
جوانان خود انجام مي دادند تا محيط امن و سالمي داشته 
باشند. به هر روي اين مساله بسيار مهم است و بايد درجاي 
خود به عنوان يك بحث مستقل مطرح شود، اما همين قدر بايد
گفت كه حضور هزارها انجمن، موءسسه علمي، فرهنگي، هنري، 
خيريه ها و غيره و حضور ده ها حزب و همچنين مطبوعات 
بسيار متنوع و راديوها وكانال هاي تلويزيوني مختلف، خود، 
نشان دهنده حيات، تنفس و خود بازسازي جامعه است. 
* فروريزي ارزشهاي اخلاقي در غرب از چه ابعادي برخوردار
است و تاثير وجوه مختلف اين قضيه بر يكديگر چه مسائلي را
به وجود آورده است؟ و بعضا" آنان را به چه نتايجي رسانده 
است؟
* همانگونه كه عرض كردم، غرب يك واحد نيست و در تحليل 
مسائل و نقد مشكلات، متفكرين ديدگاههاي متفاوتي دارند، 
لذا سخن از يك جامعه، با يك سخنگو، يك فرد نيست. به همين 
جهت، بررسي ديدگاه متفكرين كه در اين باره سخن گفته اند، 
خود يك كار جدي است كه در حوزه رشته هاي متفاوت علمي، 
مخصوصا" علوم انساني است. مساله مهم ديگر اين است كه در
كشورهاي جهان سوم يا جنوب ممكن است حجم مشكلات بسيار
بيشتر و پيچيده تر باشد. اما به دليل كمبود يا حضور
محدود رسانه ها، مسائل و مشكلات در اندازه واقعي خود
منعكس نمي شود، اين نكته كه "خود اصلاحي "، عامل رشد و
بقاي تمدن موجود در كشورهاي غربي شده، مورد اشاره بسياري 
از متفكرين قرار دارد. اين نكته در كشورهاي جنوب مورد
توجه قرار نگرفته است، لذا اساسا" مقايسه ميان كشورهاي 
باز و پيشرفته با كشورهاي جنوب بسيار مشكل است. 
اما مساله مستمرا" از طريق رسانه ها بحث و بررسي مي شد و
هر روز در راديو و تلويزيون مضعل مورد مشورت هم متخصصين 
و هم مردم عادي قرار داشت. شايد بتوان عمده ترين 
محورهايي را مطرح و بررسي كرد، ضمن آن كه اين مسائل نيز
دائما" درحال تغيير و تحول است. 
فروپاشي نهاد خانواده يكي از محورهاي بحث بود آمار طلاق 
در امريكا و انگلستان بسيار موضوع بحث است چرا خانواده 
بزودي متلاشي مي شود؟ چرا زن و يا مرد حاضر مي شود فرزند
خود را رها كند و ازدواج مجدد نمايد؟ چرا در حالي كه 
مشكل اقتصادي تا حدي حل شده و امنيت نسبي اجتماعي وجود
دارد افراد از هم جدا مي شوند؟
بحث اين است كه كودكي كه از ابتدا شاهد است كه حتي 
مادرش به مظهر عشق، محبت بي توقع و بي دريغ است او را
رها مي كند. آيا اولين نطفه هاي بي هويتي و فقر اخلاقي 
در ذهنش كاشته نمي شود؟
فرزندان طلاق، يعني بچه هايي كه از كودكي محروم از محبت 
مادر و پدر خود شده بودند، مكرر در تلويزيون بحث 
مي كردند كه مادر چرا مرا تنها گذاشتي؟ چرا بي كسي، 
ناتواني و ضعف مرا ناديده گرفتي؟ چرا نتوانستي مساله را
با ما حل كني؟ازدواج مجدد تو چه چيزي براي تو داشت كه 
به محروميت و تنهايي من، برتري داشت؟
در امريكا هر روز چند برنامه تلويزيوني بود كه مستقيما" 
در اروپا نيز پخش مي شد، بيشتر محور اين برنامه براي 
بچه ها و خانواده ها بود. 
به عنوان مثال دختري كه از كودكي وسيله مادرش رها شده 
بود و اكنون نزديك به 30 سال داشت، در تلويزيون ظاهر
مي شد، او در يك سالن بزرگ درحضور دهها تماشاچي از خودش 
سخن مي گفت و وقتي مادرش را پيدا مي كرد چنان اشك شوق 
مي ريخت كه همگان با او اشك مي ريختند. تاكيد بر خانواده، 
عشق و محبت خانوادگي به شدت مورد توجه قرار گرفته است. 
ادامه دارد

عصر همسخني پيروان اديان بزرگ

به مناسبت آغاز سومين هزاره تولد عيسي مسيح(ع)
گذشتن بيست قرن از تولد پيامبر مهر و دوستي و دشمن تلبيس 
و ناراستي، حضرت عيسي بن مريم(ع)، نشانگر پويايي و زنده 
بودن ايمان در جوامع بشري است. در واقع حتي رخدادهاي 
غريب مغرب زمين در طول چهار صد سال گذشته، بويژه در قرن 
بيستم، عليرغم روح مادي و زميني آن، هيچگاه نتوانسته است 
پرده اي بر ارزشهاي ارجمند و ژرفي كه در ذات ايمان به 
خداوند و پيروي از پيامبران بزرگ الهي است بيفكند. 
پيامبران تا زمان ختم نبوت، همچون كارواني بزرگ و حامل 
اصالتهاي ناب و عميق، در مواقف مختلف زندگي انسانها با
تنوع اجتماعي حيرت انگيز آنها، حضور مي يافته اند و يك 
پيام و يك دستورالعمل واحد را با تشكيك مراتب زماني و
محدوده هاي زباني و اجتماعي به انسانها ابلاغ 
مي فرموده اند. بدين ترتيب چراغ ايمان همواره فروزان و
راه انبياء با رهروان جديدي پر ازدحام مي گرديد و بشريت 
به سوي مقصد بزرگ خويش دوباره كوچ مي كرده اند. 
در ميان همه اديان بزرگ الهي، چهره زيباي حضرت عيسي(ع)
با پيام رحمت و مهرورزي و برادري، بسيار فروزان و درخشان 
بوده است. عليرغم سوءتفاهمهايي كه در طول تاريخ به وجود
مي آمده است، جوهر پيام عيسي مسيح(ع)كه فروزش آفتاب
ايمان و يكتاپرستي بوده است، خدشه دار نشده و پس از دو
هزار سال، اين پيام الهي راه خود را به نامهاي مختلف 
يافته و استمرار بخشيده است. مسئله مهم در اينجا اين 
نيست كه كدام دين برحق است و كدام شريعت مي تواند خود را
مسير راستين رستگاري از طرف خداوند بنامد، زيرا اغلب
پيروان اديان چنين مدعايي دارند و دين اسلام با ادله 
خاتميت بيش از ساير اديان بر اين نكته پاي مي فشارد. اما
بحث بر سر اين است كه نگاه داشتن فروغ ايمان در دل امتها
و جوامع مختلف، كاري بزرگ و نستوه بوده است كه جز از
طريق پيامبران و پيامگذاران اصيل و برجسته در طول تاريخ 
ميسر نبوده است اتكاي پيامبران الهي به وحي و فقدان 
هرگونه خدشه اي در اين پيام، راهي بازگشوده، فراروي 
انسانهايي بوده كه نيازمند و تشنه حقيقت بوده اند. و
" حقيقت "همان گمشده اي است كه همه انسانها نيازمند و
جستجوگر آنند. همان "گوهري كزصدف كون و مكان بيرون است "
و جز خداوند دو گيتي، هيچ موجودي نمي تواند مدعي مالكيت 
و تعلق آن باشد. پس نقطه اشتراك همه اديان الهي، عرضه و
جستجوي حقيقت است. حقيقتي كه همچون مصباح، يگانه و بارز
است، اما تلالوهاي آن در گوهرها و اجرام و اجسام و فواصل 
مختلف متفاوت است. اين حقيقت ناب و چراغ گرانبها كه در
نهايت همان خداوند بزرگ و پادشاه هستي و نيستي است، اگر
در طول تاريخ بشر، به اهتمام انبياء و رسل، همچون فرهنگي 
بزرگ و استوار در ذهن و ضمير بشريت ريشه نمي دواند، 
مسلما" بنياد اخلاقيات و اجتماعيات و ايمانيات و شرعيات 
و در يك كلام همه قوانين فردي و اجتماعي، عرفي و موضوعه، 
اخلاقي و ديني و بالاخره همه استدلالهاي كلامي و فلسفي، 
جز نقشي بر آب نمي بود. پس، ازاين روزن مي توان همه 
اديان الهي را حامل بخشهايي از حقيقت دانست كه منشوروار
مي تابند و در درخشش آنها- ولو با شدت و ضعف - مي توان 
سراغ سرچشمه هاي نور و منشاء اين مصباح منير را جستجو
كرد. 
امروزه، آيين مسيحيت، يكي از بزرگترين و پرشمارترين 
اديان جهان محسوب مي شود. اين دين نيز، همچون همه اديان 
معظم الهي علاوه بر وجه وحياني و ايماني، از ماهيتي 
تاريخي نيز برخوردار است. در طول تاريخ، شعب و فرق 
بسياري، با نامها و عناوين متفاوت در ذيل آن پا به عرصه 
حضور نهاده است و در دل همين تشعبات و تفرقات، هم 
تنازعات پرشمار اجتماعي و هم ديالوگهاي عظيم كلامي را
شكل داده است. آخرين نهضت بزرگ و انشعاب عظيم در اين 
تاريخ بزرگ، ظهور پروتستانتيزم و پيدايش نگره نقاد آن 
بوده كه آباءكليسا را با مسائل بسياري رويارو ساخته و بر
حجم ميراثهاي كلامي ايشان بسيار افزوده است. علاوه بر
اين، از جانبي ديگر، پيروان اين دين، با اديان ديگر نيز
روياروييهاي فكري يا اجتماعي و حتي نظامي بسياري 
داشته اند. خاطره اين روياروييها در هنگامه نزاعهاي 
موسوم به صليبي با مسلمانان، از لحظه هاي تلخ اين تاريخ 
است كه رنجهاي بيكراني را هم به پيروان مسيح و هم به امت 
اسلام وارد ساخت. بي ترديد، اينك در آستانه دو هزارمين 
سال ميلاد حضرت مسيح(ع)همه اين مسائل به عبرتها و
درسهاي تاريخ بدل شده و هم پيروان مسيح(ع)و هم پيروان 
ساير اديان مي بايد با بهره گيري از آموزه هاي آن، 
راههاي نوين و مسالمت آميز گفتگو و مشاركت براي جهاني 
بهتر را بياموزند. عصر خشونت گذشته و روزگار همزيستي 
انسانها فرا رسيده است. حق همه انسانهاست كه پيروي از
ديانت خاص و مطلوب خود را برگزينند و اين حقيقت با شعار
" لااكراه في الدين "در اسلام تصريح گرديده است. علاوه بر
اين آنجا كه خداوند در آيه معروف: "ايهاالناس اناخلقناكم 
من ذكروانثي و جعلناكم شعوبا" و قبائل لتعارفوا" به 
ناموس خلقت براساس شعبه ها و تفاوتها اشارت مي فرمايد، 
ضمنا" اين نتيجه عميق و فراديني را پيشاروي بشريت قرار
مي دهد كه: "ان اكرمكم عندالله اتقيكم "يعني عمل و نيت 
پرهيزگارانه انسانها، نماد فضيلت و برتري ايشان است. پس 
هر اقدام و هر آموزه اي كه به تهذيب آدمي بينجامد و در
اين مسير گام بگذارد، شمه اي از مسير خداوند را به انسان 
نشان داده و طريق هدايت در همان راستاست. 
اينك، انسانها از مراحل بدوي زندگي گذشته و رشد عقول و
علوم، دريچه ها و بلكه دروازه هاي عظيمي را به روي انسان 
گشوده است. درسهاي تاريخ، نظير حكومتهاي خشونت بار ديني 
در زمان حاكميت قرون وسطايي كليسا، عبرتي براي همه 
انسانها و همه دينها و امتهاست. هيچكس نمي تواند خاطرات 
تلخ تفتيش عقايد و هتك حرمت انسان به نام دين و اقتدار
بي حد و مرز دنيوي روحانيت، مسيح را به نام خداوند و به 
نام دين و به نام كليسا از ياد ببرد. هنگامي كه دين و
ايمان به چنين احلام دنيوي و اغراض سياسي اي وابسته و
بلكه آلوده شد، آنگاه خردمندان و دانشوران سوزانده 
مي شوند و پرسشگران بزرگ در دادگاههاي تاريخي مي بايد
بلرزند و پاسخ گويند و در مقابل عوام الناس با محكوميت 
صوري ايشان، راههاي رستگاري و بهروزي مسدود مي شود و
حكومتها با حق مطلق پنداشتن خود گمان مي برند كه حركت 
تاريخ هميشه بر همين نهج و طريق مي گردد. حال آنكه گوهر
حقيقت از هزاران راه خود را به مقصود مي رساند و نور
تابناك آن از زير لايه ها و پرده هاي بسيار بيرون 
مي تابد و دير يا زود چشمها را خيره خواهد ساخت. امروزه، 
آگاهي و رشد عقلاني و علمي بشر، آن خاطره هاي تلخ را به 
درسهايي بدل ساخته تا مردمان بخوانند و از تكرار شوم آن 
بپرهيزند. 
پس مي توان اميد بست كه ديگر عصر همسخني پيروان دينهاي 
بزرگ فرا رسيده و در ژرفناي زندگي معاصر، مي توان دوعنصر
انتخاب خردمندانه و آزادي مسئولانه را به عنوان 
سرمايه ها و پشتوانه هاي ايمان به بشريت هديه داد. 
هديه هايي كه سرانجام مبارك آن، رشد دينمداري و ايمان به 
خداوند و گسترش اخلاقيات در ميان جوامع مختلف خواهد بود. 
خوشبختانه نهضتهاي نوين فكري و فلسفي در ميان روشنفكران 
و روحانيون مسيحي، نويدبخش نگرش تازه اي براي كثرت گرايي 
بخردانه، خروج از ايمان القايي و تقليدي و رويكرد به سوي 
دينمداري بر مبناي آگاهي، آزادي و توجه به معناست. 
بازگرداندن معنويت به زندگي بشر و كاشتن مجدد اين نهال 
در باغچه زندگاني امروز و پيراستن زائده هاي دنيوي، 
همراه با رشد تساهل و رويگرداني از خشونتهاي جاهلانه، 
رسالتي است كه همه اديان بر دوش دارند. به ويژه پيروان 
حضرت عسيي مسيح(ع)كه پيامبر مهر و گذشت و برادري است و
همه انسانها را فرزندان عزيز خداوند مي دانست و حرمت 
ايشان را با رنجهاي عظيم خويش پاس مي داشت...

شهردار منطقه يك: مكان هاي مناسب براي 
احداث ساختمانهاي بلندمرتبه تعيين مي شود

گروه شهري: هرگونه تغيير و تحول در ساختار شميران بايد
با در نظر گرفتن موقعيت خاص جغرافياي طبيعي و بافت سنتي 
آن بعمل آيد، به گونه اي كه شميران در روند ساخت و ساز، 
ارزشهاي طبيعي و هويت هاي فرهنگي و تاريخي خود را از دست 
ندهد. 
رضا اليجاني شهردار منطقه يك با بيان مطلب فوق اظهار
داشت: در نظام شهرسازي و برنامه ريزي شهري هرگونه ساخت و
ساز اعم از مسكوني، تجاري و صنعتي، مي بايست براساس 
ظرفيت ها و زيرساختها انجام شود. 
وي از تامين آب، انرژي، اشتغال، اقتصاد، آموزش، بهداشت، 
فراغت، امنيت خاطر و حمل و نقل و ارتباطات به عنوان 
ظرفيتها و زيرساختهاي جمعيتي نام برد. 
شهردار منطقه يك با اشاره به پيشينه تاريخ شميران، آثار
و ميراث فرهنگي با ارزش و جلوه گاههاي طبيعي كه 
كوهپايه هاي البرز به اين منطقه داده است، تاكيد كرد: 
عناصر بسيار مهمي با مركزيت تجريش، مجموعه بازار، 
امامزاده صالح(ع)و بسياري از ساختمانهاي داراي ارزش 
تاريخي در شميران وجود دارد كه ضروري مي نمايد، ساخت و
ساز در آن با برنامه ريزي انجام شود. 
وي افزود: برپايه اين برنامه ريزي مقدار بناهايي كه 
ساخته مي شود بايد در بين بناهاي موجود قابل تعريف و
داراي هويت باشد از اينرو اعطاي تراكم و افزايش آن نه 
براساس پلاك، بلكه بر اساس مقياس بلوك، محله و نوع ساخت 
و سازهايي كه در آن محلات شده است، تعريف مي شود. 
شهردار منطقه يك محدوديتها و الزامات ديگر مانند زلزله 
در شميران، خطر رانش زمين و سيل را در ساخت و ساز شهري 
بسيار موءثر اعلام كرد. 
وي همچنين با اشاره به افزايش جمعيت و لزوم تهيه مسكن 
اظهار داشت: هم اكنون مشاور برنامه ريز منطقه در حال 
جمع آوري اطلاعات لازم است تا براساس آن مكانهاي مناسب
براي احداث ساختمانهاي بلندمرتبه شناسايي شده و ضمن 
تامين زيرساختهاي مورد نياز نسبت به واگذاري تراكم در
چارچوب ضوابط و مقررات شهرسازي اقدام شود كه به زودي 
نتايج آن اعلام خواهد شد.

75 اتوبوس تحويل اتوبوسراني تهران شد

گروه شهري: تعداد 75 دستگاه اتوبوس درون شهري توليدي 
شركت شهاب خودرو مربوط به اولين مرحله از قرارداد منعقده 
بين وزارت كشور و اين شركت، تحويل شركت واحد اتوبوسراني 
شد. 
مديرعامل شركت شهاب خودروبا اعلام اين مطلب گفت: 
تعداد كل اتوبوس هاي مربوط به قرارداد پنج هزار دستگاه 
مي باشد و قرار است در يكساله منتهي به شهريور سال آينده، 
يكهزار دستگاه آن تحويل شركت واحد اتوبوسراني شود. حسين 
شيخي افزود: اتوبوس هاي توليدي داراي آخرين استانداردهاي 
" يورو 2" مي باشد و فن آوري ساخت آن نيز برابر با
جديدترين فن آوري شركت رنوي فرانسه كه نقش زيادي در كاهش 
آلودگي محيط زيست و افزايش ايمني دارد، مي باشد. منابع 
مالي خريد اين اتوبوس ها از محل تفاوت نرخ سوخت از
سوي وزارت نفت تامين شده است. 
وي ارزش هر دلار تخصيصي براي توليد هر دستگاه اتوبوس را
1750 ريال ذكر كرد و گفت: ارزبري هر دستگاه اتوبوس داخلي 
حدود 45 هزار دلار است، اما هر دستگاه اتوبوس توليدي 
اروپاي غربي 150 تا 180 هزار دلار وهر دستگاه اتوبوس 
توليدي توسط كشورهاي اروپاي شرقي 90 تا 110 هزار دلار
قيمت دارد. 
وي گفت: مجموع ارزبري هر دستگاه اتوبوس در حال حاضر حدود
30 درصد است كه با فراهم شدن زمينه توليد موتور ديزلي با
همكاري رنوي فرانسه، محور و فرمان ها و همچنين توليد
گيربكس خودكار با همكاري يك شركت اروپايي، اين ميزان به 
تدريج كاهش خواهد يافت.

آلودگي هوا، همان "پپسي "است !

معاونت محترم راهنمايي و رانندگي نيروي انتظامي هفته 
گذشته درباره لايحه الحاق راهنمايي و رانندگي به شهرداري 
گفته است: "... مقابله با آلودگي هوا دو راه بيشتر ندارد، 
يا بايد خدا كمك كند يا ما بايد طرح زوج و فرد كردن 
خودروها را اجرا كنيم. شهرداري براي مقابله با آلودگي 
هوا ميلياردها تومان هزينه مي دهد در حالي كه ما ظرف دو
روز با طرح زوج و فرد كردن كلك كار را كنديم... آلودگي 
هوا مربوط به اشباع هوا از اكسيژن ! ! و ازت و مقداري هم 
گازهاي خنثي است. آيا سوختن، هوا را آلوده مي كند؟ هوا
اگر با اكسيژن Coبسوزد 2 توليد مي كند كه ما در پپسي 
مي خوريم! Co 2 خالص هيچ آلودگي ندارد... "
وي همچنين افزوده است: ".. مسلما" اگر نيروي انتظامي 
زير نظر شهرداري برود من زير نظر شهرداري كار نمي كنم. 
اگر در نيروي انتظامي جاي ديگري براي من وجود داشت، به 
آنجا مي روم و در غير اين صورت خدمت را تمام مي كنم. "
قضاوت درباره بخش اول گفته هاي وي را به همه خوانندگان 
محترمي وامي گذاريم كه هنوز مطالب درسي دوره ابتدايي خود
را فراموش نكرده اند. اما درباره بخش دوم اين افاضات يك 
پرسش جدي از مسئولان امر قابل طرح است: در حالي كه لايحه 
پيش گفته براساس يك روند قانوني(و توسط بزرگترين مرجع 
قانونگذار كشور)در دست بررسي است، موضع گيري اينگونه يك 
فرمانده ارشد انتظامي آيا از مصاديق بي انضباطي، تخلف و
تهديد به شمار نمي آيد؟ در كجاي دنيا حتي افسران جزء
نظامي به خود اجازه اينگونه موضع گيري ها مي دهند؟ آيا
پيش از اين هم سابقه داشته است كه يك فرمانده انتظامي 
آشكار و صريح بگويد اگر فلان قانون تصويب شود يا فلان 
فرمان ابلاغ شود من حاضر به همكاري با آن نخواهم بود؟
... به راستي كه از نظم و انضباطي "اينچنين "، ترافيكي 
" آنچنان "دور از انتظار نيست.

به دنبال اعلام حمايت گسترده كاركنان 
سازمان فرهنگي و هنري از مهدي 
ارگاني: درهاي ساختمان مركزي سازمان 
فرهنگي و هنري بر روي مردم بسته شد!

گروه شهري: به دنبال اعلام حمايت گسترده و وسيع كاركنان 
سازمان فرهنگي و هنري در مناطق مختلف شهر تهران طي چند
روز اخير و به ويژه در پي اعلام پشتيباني 59 نفر از
كاركنان ستاد سازمان از مهدي ارگاني مدير عامل اين 
سازمان، در واكنشي شتابزده و غيرمنتظره از سوي مسئولان 
سابق سازمان فرهنگي و هنري درهاي ساختمان مركزي اين 
سازمان به روي مردم و كاركنان بسته شد. به گزارش روابط
عمومي سازمان فرهنگي و هنري شهرداري تهران كاركنان اين 
سازمان پس از مواجه شدن با درهاي بسته در حالي كه شاهد
حضور تعداد معدودي از عوامل رئيس سابق سازمان فرهنگي و
هنري در داخل ستاد سازمان بودند، به ناچار مجبور به ترك 
مكان فوق و مراجعه به محل دفتر موقت مديرعامل سازمان 
فرهنگي و هنري در ساختمان مركزي شهرداري تهران شدند. 
بنابراين گزارش عبدالرحيم كركه آبادي مديرروابط عمومي و
بين الملل شهرداري تهران با حضور در جمع كاركنان سازمان 
در محل نمازخانه ساختمان مركزي شهرداري تهران طي سخناني 
با اشاره به ضرورت خويشتن داري كليه كاركنان سازمان در
مقابل اقدامات نابخردانه و غيرفرهنگي مديريت سابق سازمان، 
اظهار داشت: اميد است به همدلي و همراهي كاركنان شريف 
سازمان هر چه زودتر شاهد برقراري فضاي سالم و سازنده 
فرهنگي در اين سازمان باشيم. اين گزارش حاكي است با
تصميم مديرعامل سازمان فرهنگي و هنري كاركنان ستاد اين 
سازمان از صبح روز يك شنبه دوازدهم دي ماه تا روشن شدن 
وضعيت سازمان به طور موقت در محل فرهنگسراي انديشه 
استقرار خواهند يافت. 
اين گزارش حاكي است پس از برگزاري مراسم معارفه مديران 
مراكز فرهنگي و هنري مناطق 5، 7 و 12 در هفته گذشته، 
مديران جديد اين مناطق كه از سوي مديرعامل سازمان فرهنگي 
و هنري منصوب گرديده اند، رسما" كار خود را آغاز نمودند
و در تحولي ديگر ولي الله صديقي فر مديرعامل مراكز
فرهنگي و هنري منطقه 9 نيز با حفظ سمت از سوي مديرعامل 
اين سازمان به عنوان مدير منطقه 2 سازمان منصوب شد كه 
مراسم معارفه وي نيز با حضور جمعي از مسئولان ستادي و
مديران مناطق مختلف اين سازمان در محل فرهنگسراي 
ابن سينا صورت پذيرفت. 
اهميت خدمات رساني روابط عمومي ها به شهروندان 
از سوي ديگر، مهدي ارگاني، رئيس سازمان فرهنگي و هنري در
ديدار با مديران روابط عمومي شهرداري ها و مراكز فرهنگي 
و هنري مناطق بيستگانه و واحدهاي تحت پوشش شهرداري تهران 
گفت: روابط عمومي ها هم اينك به عنوان فرصتي در اختيار
مسئولين محسوب مي شوند كه شايسته است اين واحدها به 
عنوان نهادهايي مردمي به فرصتي در خدمت شهروندان تبديل 
شوند. 
ارگاني از كار روابط عمومي ها به عنوان فعاليتي در حال 
گذار و روبه تكامل ياد كرد و تصريح نمود: ماموريت اصلي و
وظيفه اساسي روابط عمومي ها در جوامع مردمي بازسازي و
ساماندهي روابط دو سويه و سازنده مابين مردم و مسئولين 
مي باشد.

نصب پل ويژه عابر پياده در بزرگراه فتح

گروه شهري: چهارمين پل ويژه عابر پياده روي بزرگراه فتح 
نصب شد. 
اين پل توسط شهرداري منطقه 9 به درخواست ساكنان شهرك 
آسمان و كوي سينا در تقاطع خيابان خليج با بزرگراه فتح 
نصب شده است. اين پل كه 65 متر طول 80/1 مترعرض و 5/5
متر ارتفاع دارد با هزينه اي بيش از 20 ميليون تومان 
ساخته و نصب شده است. 
هفت اقليم 
بيانيه جوانان حامي طبيعت درباره وضعيت پاركهاي ملي خجير
و سرخه حصار

جمعيت آواي سبز ايران(جوانان حامي طبيعت)با انتشار
بيانيه اي خواستار حمايت از پارك هاي ملي خجير و سرخه 
حصار شد. گزيده اي از متن اين بيانيه به شرح زير است: 
پارك ملي خجير به مساحت 11570 هكتار و پارك ملي سرخه 
حصار با مساحت 9380 هكتار در شرق تهران قرار گرفته اند
كه قدمت آنها با قديمي ترين پارك ملي جهان يعني پارك ملي 
" يلواستون "در آمريكا برابري مي كند. 
اهميت اين منطقه علاوه بر طبيعت بكر و زيبا وقتي دو
چندان مي شود، كه بدانيم با توجه به روند افزايشي آلودگي 
هواي تهران، مي تواند نقش بسيار مهمي در كاهش آلودگي هوا
ايفا نمايد. اما، با توجه به اهميت خاص منطقه و
محدودبودن اختيارات سازمان حفاظت محيط زيست متاسفانه 
برخي از وزارتخانه ها و سازمانهاي دولتي و بعضا" 
نهادي هاي نظامي، به اين منابع ارزشمند چشم دوخته، به 
تخريب قسمتهاي حاشيه اي و نزديك شهر پرداخته اند. بايد
اذعان داشت با توجه به امكانات موجود و قدرت اجرائي 
محدود سازمان حفاظت محيط زيست، وضعيت حفاظت اين منطقه در
شرايط نسبتا" خوبي قرار دارد ولي با ادامه روند موجود و
عليرغم تلاشهاي شبانه روزي مديريت و محيطبانان فداكار و
سخت كوش پارك، وضعيت پارك به سوي بحراني شدن پيش مي رود
و اين هشدار جدي است. ساخت و ساز واحدهاي مسكوني، برگزاري 
مانورهاي نظامي و تخريب قسمتهاي مختلف پارك ملي به 
بهانه هاي گوناگون از جمله اموري هستند كه بعضي از
سازمانها و نهادهاي دولتي و نظامي عملا" به مرحله اجراء
گذاشته اند. 
جمعيت جوانان حامي طبيعت(آواي سبز)از شوراي عالي محيط
زيست مي خواهد در حداقل زمان ممكن، وضعيت مالكيت و حدود
اختيارات سازمان حفاظت محيط زيست را بر روي پارك ملي 
خجير و سرخه حصار مشخص نموده و تصميماتي اتخاذ كند كه 
پاركهاي ملي مطابق با استانداردهاي بين المللي، مورد
حفاظت قرار گرفته، از تعرض نسبت به آن به هر عنوان و از
سوي هر نهادي جلوگيري شود. 
آثار زيانبار گرم شدن كره زمين در فيجي 
روند گرم شدن تدريجي كره زمين موجب ذوب شدن يخچالهاي 
قطبي وبالا آمدن آب درياها شده است و اين موضوع همچنين 
آثار زيانباري در جزاير فيجي ايجاد كرده است كه بسيار
قابل تامل مي باشد. بنابه گفته خبرنگار شبكه تلويزيوني 
چين، جزاير فيجي يكي از جذابترين مناطق جهان محسوب
مي شود، اما چنانكه از شواهد پيداست مردم اين 
منطقه سرانجام مجبور خواهند شد اين منطقه زيبا را ترك 
كنند. 
همانطوري كه آلودگيهاي ساخت بشر موجب گرم شدن جو كره 
زمين مي شونديخچالهاي قطبي نيز ذوب مي شوند و آب درياها
بالا مي آيند، درحال حاضرنيزبطورقابل توجهي مناطق فيجي 
به زير آب مي روند. دراين منطقه سالانه برميزان بالا
آمدن آب افزوده مي شود وسواحل اين منطقه تخريب مي شوند
وشمار زيادي از درختان ساحلي ريشه كن مي گردد و خاك 
كشاورزي منطقه شسته مي شود. همچنين بالا رفتن دماي 
اقيانوس ها موجب بروز تندبادهاي بيشتري در منطقه مي شود. 
درسال گذشته تندبادهاي شديدي منطقه را تهديد كرده اندو
دانشمندان پيش بيني مي كنند درآينده تعداد تندبادها
بيشترخواهد شد. پژوهشگران براين باورند تغيير آب وهوايي 
يكي از مهمترين وجدي ترين مشكلات زيست محيطي محسوب
مي شود كه زندگي آدمي را تهديد مي كند.

آن ها ديگر از زلزله نمي ترسند!

با چادرنشينان منطقه كازرون 
در كنار شهر من، محلي است باستاني به نام بيشابور كه 
زماني مقر امپراتوري پادشاهان ساساني بوده و حكايت از
شهري قديمي و باستاني دارد. بيشابور مدت ها است كه بر
اثر زلزله ويران شده و باستانشناسان باگمانه زني هاي همه 
جانبه خود، آثار تمدن شهرنشينان آن دوره را از دل آن 
بيرون آورده و دريافته اند كه سابقه و قدمت شهروندان 
قديم آن ديار به دو هزار سال پيش برمي گردد. وجود تالار
و سرسرا و ستون ها ومحل هاي پذيرايي و ملاقات و كوچه ها
و خيابان ها و مراكز عمومي براي خدمات شهري كه در
نقشه هاي كشف شده آن شهر به چشم مي خورد، حكايت از فرهنگ 
شهرنشيني آن دارد براساس آنچه كه تاكنون در كتابهاي 
معتبر تاريخي آمده، پس از ويران شدن شهر بيشابور، بقيه 
جمعيت آن به محل كنوني شهرستان كازرون هجرت كرده بناي 
شهر دوم را گذاشتند. شهري با جمعيت يكصدهزار نفر و با
آباديهايي كه يكصد و پنجاه هزار نفر جمعيت را در خود جاي 
داده اند. 
اينك نزديك به يك سال است كه منطقه كازرون در معرض 
زلزله قرار گرفته و آثار آن در مناطق شرقي كازرون 
به ويژه در بخش جره و بالاده نمايان تر است. جمعيت ساكن 
در قسمت هاي مختلف اين منطقه وسيع، شبهاي پيش از زمستان 
را در بيرون از خانه ها مي گذراندند. اما آن ها اينك با
فرا رسيدن فصل زمستان دچار مشكلات عديده اي شده اند كه 
به سه صحنه آن اشاره مي شود. 
صحنه اول، روستاي گرگنا، شبهنگام 
از پله هاي بلند و گچي به سوي طبقه دوم بالا مي رويم. 
ميزبان ما پيرمردي است كه پدر شهيد است. او تنها زندگي 
مي كند. اما مورد توجه اهالي است و يكي از بنيانگذاران 
اين روستا به شمار مي آيد. بسيار موءدب و محترم صحبت 
مي كند. قدي كوتاه و صورتي خوشرو دارد. در ميان كلمات اش، 
مزاح و شوخي را از ياد نمي برد. با جوان ترها خوب
ارتباط برقرار مي كند. چند تا داماد قد و نيم قد هم دارد
كه او را به خوبي تر و خشك مي كنند. خيلي او را باور
دارند و محترمش مي شمارند. ميهمانان و ميزبانان در كنار
هم جاي مي گيرند. چند دقيقه اي نمي گذرد كه زلزله 
ساختمان را به لرزه در مي آورد پيرمرد تبسمي ترس آلود
از خود نشان مي دهد ومي گويد: "ما عادت كرده ايم، ولش كن، 
خبري نيست. "مجلس دوباره گرم گفت وگو مي شود. يكي از
حاضران سخن از سختي زندگي در روستا به ميان مي آورد كه 
ناگهان صداي نفير زلزله به گوش مي رسد. اين بار پيرمرد
با تكرار كلمه لااله الاالله و استغفرالله واكنش نشان 
مي دهد. مجلس كمي در سكوت فرو مي رود. بحث قبلي فراموش 
مي شود و سخن از زياد شدن ظلم و گناه در جهان به ميان 
مي آيد هنوز چند دقيقه اي از زلزله قبلي نگذشته بود كه 
زلزله سوم، اين بار با غرش بيشتري در گرفت همگان از جاي 
برخاستند، اما دوباره نشستند پيرمرد شوخ، كمي تلخ شده و
با احساس نارضايتي مي گويد تا حالا بايد سه نماز آيات را
قضا به جا بياوريم. ما كه بايد نماز آيات را بيشتر از
نماز واجب يوميه بخوانيم اي كاش حالا كه مسئولان فكري 
اساسي براي ما نمي كنند لااقل علما در اين خصوص 
انديشه اي مي كردند كه اگر در يك شب ده - بيست بار زلزله 
آمد تكليف آدم چيست؟ اگر بخواهد مسلماني اش سالم بماند. 
صحنه دوم، غرب عرب نافور، در چادري ساخته شده از ني و
پلاستيك
چادر ساخته شده كمي زيباست، زيرا با ابتكار و علاقه خاصي 
پي ريخته شده است. چراغ برق از سقف چادر آويخته و نور
مطلوبي محوطه چادر را روشن كرده است. داستان ساخته شدن 
اين چادر كلافگي است. كلافه شدن از تكرار زلزله هر چند
كه در كنار اين چادر كوچك، ساختماني بزرگ قرار گرفته، 
اما در حال حاضر چادر محل زندگي است و از حيات در آن 
ساختمان هاي پيشين خبري نيست. حتي لوازم با ارزش را هم 
از ساختمان ها بيرون آورده اند تا هنگام زلزله بتوانند
بخشي از سرمايه خود را حفظ كنند. آثار سردرگمي و خستگي 
بر چهره ها حكايت از آن دارد كه دغدغه اصلي مردم، فرار
از زلزله است. 
صحنه سوم، شهر كازرون، سالن پذيرايي 
يك تخت بلند فلزي در گوشه اي از پذيرايي واقع شده است. 
اهل خانه به هنگام زلزله فورا" به زير تخت مي خزند، زن 
به شوهرش مي گويد: "قضيه زلزله شهر ما به جنگ شباهت دارد، 
جنگ شيوه زندگي شبانه روزي ما را تغيير داد، سنگر و
تورم و كوپن به حوزه زندگيمان آورد و اينك زلزله تخت و
چادر و دلهره و مصيبت هاي ديگر به ارمغان آورده است. "
صحنه آخر
با ديدن اين صحنه هاي خلاصه شده چه تصوري به شما دست 
مي دهد؟
1- آيا هيچ مركز تحقيقاتي - آموزشي وجود ندارد كه با
آموزش و ياددهي چگونگي مقابله با زلزله بتواند دغدغه و
دلهره مردم را كاهش دهد؟
2- آيا كمك هايي كه تاكنون براي آسيبديدگان از زلزله در
اين منطقه به عمل آمده توانسته نيازهاي اوليه مردم را
تامين كند؟
3- آيا خسارات وارده به باغ ها و مزارع مردم قابل جبران 
هست يا خير؟
4- آيا دولت برنامه جديد براي مقابله و رويارويي با اين 
مشكل دارد؟ مردم در برابر اين فاجعه چه بايد بكنند؟ آيا
هيچ راه حلي براي اين معضل وجود دارد يا خير؟
5- آيا نياز به اقدامات و پيش بيني هاي لازم براي وقوع 
احتمالي(خداي نخواسته)زلزله اي مخرب به عمل آمده يا
خير و در اساس آيا لازم است چنين پيش بيني هايي به عمل 
آيد. 
گرچه پاسخ به سئوالات بالا نياز به زمان دارد، اما اتلاف 
وقت براي رسيدگي به مستمنداني كه بر اثر زلزله مورد تاخت 
و تاز فصل زمستان قرار گرفته اند روا نيست. 
عبدالرسول وصال - كازرون

مديركل پايانه هاي مازندران: تشكيل پليس 
امداد در جاده ها پيامدهاي حوادث رانندگي 
را كاهش مي دهد

گروه شهرستانها: تعداد زيادي از مجروحان حوادث رانندگي 
بعد از تصادف تا رسيدن به بيمارستان به دليل عدم آشنايي 
امدادگران به كمكهاي اوليه پزشكي، همچنين دير انتقال 
يافتن مي ميرند و اين مساله به دليل نبود پليس امداد در
كشور است. 
به گزارش خبرنگار همشهري مديركل پايانه هاي استان 
مازندران در ساري افزود: يكي از پيشنهادهاي اين اداره كل 
به مسئولان براي كاهش تلفات رانندگي تشكيل اين نهاد است 
كه مي تواند با همكاري نيروي انتظامي، هلال احمر و اداره 
كل پايانه ها ايجاد شود. 
مهندس قاسمي گفت: از سويي در حالي كه عمر مفيد اتوبوسها
10 سال مي باشد عمده اتوبوسهاي بين شهري كشور بيش از 17
سال كاركرده اند و فرسودگي ناوگان حمل ونقل برون شهري 
نيز در افزايش تلفات و نارضايتي مسافران موءثر است. وي 
افزود: به منظور رفاه حال مسافران، سازمان حمل و نقل طرح 
احداث مجتمع هاي رفاهي خدماتي بين راهي را كه موجب از
بين رفتن مشكل ترافيك سرگردان مي شود در دست اقدام دارد
كه در اين مجتمع ها با مركزيت يافتن خدمات رفاهي مسافران 
و نيز كارگاههاي تعمير خودرو خدمات لازم به مسافران داده 
مي شود.

دور ايران بگرديم

اصفهان- كليساي جلفا
عكس: هوشنگ نراقي 
كوتاه از سراسر كشور
برگزاري مسابقه گلچين ميلاد در مازندران 
ساري- خبرنگار همشهري: مسابقه بزرگ گلچين ميلاد، به 
مناسبت گراميداشت يكصدمين سال تولد امام خميني(ره)با
شركت 77 هزار دانش آموز راهنمايي و متوسطه در 30 شهر و
منطقه مازندران برگزار شد. اين مسابقه در سه مرحله 
شهرستاني، استاني و كشوري در زمينه موضوعهاي مربوط به 
زندگي و افكار امام(ره)و رهنمودهاي وي براي جوانان و
نوجوانان ترتيب يافت. 
احداث كارخانه روغن كشي در پارس آباد مغان 
اردبيل- خبرنگار همشهري: مدير كل اداره صنايع استان 
اردبيل اعلام كرد: كارخانه روغن كشي با 6 ميليارد ريال 
سرمايه گذاري در شهرستان پارس آباد مغان احداث مي شود. 
وي اظهار اميدواري كرد: اين كارخانه با ظرفيت تصفيه 
سالانه 4500 تن سويا، آفتابگردان و تخم پنبه در آينده 
نزديك به بهره برداري برسد. 
راه اندازي مركز مداخله در بحرانهاي اجتماعي 
در ساري 
ساري- خبرنگار همشهري: به منظور جلوگيري از بزهكاري، 
انحرافات اجتماعي، طلاق و نابسامانيهاي خانوادگي، سازمان 
بهزيستي مازندران مركز مداخله در بحرانهاي اجتماعي را در
ساري راه اندازي كرد. اين مركز خدمات مشاوره اي، مددكاري 
و روانشناسي را با بهره گيري از متخصصان اين علوم به 
صورت رايگان به دختران و زنان در معرض آسيبهاي اجتماعي و
خانواده هاي بحران زده ارائه مي دهد. 
بهره برداري از مركز فرهنگي هنري كودكان 
و نوجوانان در يزد
يزد- خبرنگار همشهري: مديركانون پرورش فكري كودكان و
نوجوانان يزد گفت: مركز فرهنگي هنري شماره 4 كانون در
منطقه آزاد شهر يزد به بهره برداري رسيد. وي افزود: اين 
مركز با زيربناي 350 مترمربع شامل سالن نمايش، سالن 
مطالعه، غرفه هنرهاي نقاشي و سفالگري و گود قصه گويي است. 
احداث 144 واحد آپارتماني در نقده 
اروميه- خبرنگار همشهري: براي اولين بار در شهرستان نقده 
طرح احداث مسكن انبوه به اجرا درآمد. طرح احداث مسكن 
اجتماعي و استيجاري در نقده به صورت مشاركتي با همكاري 
سازمان مسكن و شهرسازي و بخش خصوصي اجرا مي شود. براي 
احداث اين واحدها كه متشكل از 144 واحد آپارتماني است 3
ميليارد ريال هزينه خواهد شد.

در پي عدم تشكيل جلسه علني در روز
چهارشنبه مجلس امروز واگذاري امور
راهنمايي و رانندگي به شهرداري تهران 
را بررسي مي كند

در پي عدم تشكيل جلسه علني روز چهارشنبه مجلس شوراي 
اسلامي به علت غيبت غير مجاز حدود 50 نماينده، 
هيات رئيسه مجلس تمام مرخصي هاي اين هفته نمايندگان را
لغو و اعلام كرد كه همه نمايندگان ملزم هستند راس ساعت 8
صبح امروز(يكشنبه 12 دي)در جلسه علني مجلس حضور يابند. 
هم اكنون لايحه دو فوريتي "الحاق دو تبصره به بند 12
ماده 4 قانون نيروي انتظامي جمهوري اسلامي ايران "مبني 
بر واگذاري امور راهنمايي و رانندگي به شهرداري تهران و
نيز طرحهاي فوريتي ممنوعيت استفاده از هرگونه عكس و
پوستر رنگي در انتخابات مجلس و اصلاح قانون تحويل خودرو
به جانبازان انقلاب اسلامي و جنگ تحميلي در دستور جلسه 
علني مجلس قرار دارد كه امروز مورد بررسي قرار مي گيرند. 
حسن روحاني نايبرئيس مجلس در باره ضرورت برپايي جلسات 
مجلس در هفته جاري گفت: طبق روال قبلي ما، قرار بوده كه 
جلسه بعدي مجلس پس از عيد فطر باشد ولي به خاطر وجود دو
طرح و يك لايحه دو فوريتي در دستور كار مجلس ناچاريم كه 
اين جلسه را بعد از تعطيلات اين چند روزه و در اولين 
فرصت كه يكشنبه است، تشكيل دهيم. وي گفت: تعطيلات هفتگي 
مجلس را نيز احتمالا" يك هفته به تاخير مي اندازيم.

مقام معظم رهبري در نماز جمعه روز قدس: 
گناه جرايم صهيونيست ها به گردن آمريكاست

تهران- خبرگزاري جمهوري اسلامي: حضرت آيت الله 
خامنه اي در خطبه اول نماز جمعه به مناسبت ايام سوگواري 
مولاي متقيان علي(ع)به بيان خصوصيات والاي آن حضرت 
پرداختند و بر جذابيت چهره علي بن ابي طالب(ع)در طول 
تاريخ و براي همه آحاد بشر تاكيد كردند. 
امام جمعه تهران عشق و ارادت و احترام مسلمانان و غير
مسلمانان نسبت به حضرت علي(ع)را خاطرنشان كردند و
فرمودند: مجموعه خصوصيات والاي انساني در آن بزرگوار به 
قدري زياد بوده است كه همگان را در مقابل خود خاضع 
مي كند و از همين رو، انسانهاي با انصاف و اهل فكر در
طول قرنهاي گذشته از محبان و مشتاقان اين شخصيت عظيم 
بوده اند. 
مقام معظم رهبري بر لزوم پيروي از خصوصيات مولاي متقيان 
علي(ع)در مقام عمل تاكيد كردند و فرمودند: اگر مردم 
دنيا به همان اندازه كه نسبت به عدالت، انصاف، شجاعت، 
طرفداري از مظلوم و حقيقت و ظلم ستيزي اميرالمومنين 
علاقه و محبت دارند، در مقام عمل نيز خود را به اين 
خصوصيات نزديك كنند، دنيا گلستان مي شود، بنابر اين ما
به عنوان شيعيان آن بزرگوار بايد خود را در مقام عمل به 
خصوصيات آن حضرت نزديك كنيم. 
رهبر معظم انقلاب اسلامي در ادامه خطبه اول نماز با
استناد به روايتي از امام صادق درباره علي بن ابي طالب(ع)
فرمودند: اميرالمومنين علي(ع)تا آخر عمر حتي يك لقمه 
حرام به دهان خود نزديك نكرد و از مال و دستاورد حرام 
اجتناب ورزيد. 
امام جمعه تهران با اشاره به سخت گيري علي بن ابي طالب
در استفاده از تمتعات دنيوي فرمودند: آن بزرگوار هرگاه 
در برابر دو كار حلال و مورد رضاي خدا قرار مي گرفت، آن 
را كه براي بدن او سخت تر بود انتخاب مي كرد وپيامبر
اسلام(ص)نيز در هر مساله مهم و اساسي علي بن ابي طالب
را كه همواره آماده مجاهدت در راه خدا بود و كارها را به 
درستي انجام مي داد انتخاب مي كرد. زيرا به آن حضرت 
اعتماد كامل داشت. 
حضرت آيت الله خامنه اي افزودند: علي بن ابي طالب(ع)با
همه كارهاي بزرگ، خداپسندانه و مومنانه اي كه انجام 
مي داد، همواره بين خوف و رجاء بود و با وجود انبوه عمل 
صالح هيچگاه مغرور مجاهدتهاي خود نمي شد و اين خصوصيت 
كساني است كه از مرحله علم به مرحله ايمان، از مرحله 
ايمان به مرحله شهود و از مرحله شهود به مرحله فناي 
في الله رسيدند. 
رهبر معظم انقلاب اسلامي از آزاد كردن هزار برده با
پولهايي كه علي بن ابي طالب(ع)از انجام كارهاي سخت بدست 
آورده بود به عنوان يكي ديگر از خصوصيات آن حضرت ياد
كردند و فرمودند: اميرالمومنين علي(ع)قله اسلام و اسوه 
مسلمين است، به گونه اي كه امام سجاد(ع)يعني شبيه ترين 
امام معصوم به مولاي متقيان اذعان كرده است كه هيچكس 
نمي تواند مانند علي بن ابي طالب(ع)عبادت كند. 
امام جمعه تهران در پايان خطبه اول نماز جمعه با تاكيد
بر نياز بشريت امروز به خصوصيات اميرالمومنين علي(ع)
فرمودند: ما بايد به علي(ع)كه دنيا عاشق اوست نزديك 
شويم و در مقام عمل به خصلت هايي كه آنحضرت پرچمدارش بود
تاسي كنيم. 
حضرت آيت الله خامنه اي در خطبه دوم نماز، به مناسبت روز
جهاني قدس، ابعاد مساله فلسطين و تكليف مسلمانان در قبال 
اين مساله مهم و حياتي جهان اسلام را تشريح كردند و از
مساله فلسطين به عنوان يك لكه ننگ بزرگ در قرن بيستم 
ميلادي ياد كردند. 
امام جمعه تهران حضور ملت ايران در راهپيمايي روز قدس 
را اجابت به دعوت امام راحل و پاسخگويي به استغاثه 
مظلومانه ملت مغصوبالحق و مظلوم فلسطين دانستند و
فرمودند: از جمله لكه هاي ننگ قرن بيستم اين است كه دو
جنگ بزرگ در اين قرن اتفاق افتاد ودر دنيا حكومت هايي به 
دست استعمارگران بوجود آمد كه حكومت خشن، سركوب گر، غير
انساني، فاسد و وابسته پهلوي درزمره آنها بود اما در ميان 
اين زشتي ها، مساله فلسطين زشت ترين حادثه بودزيرا در
اين قضيه يك ملت را از كشور خود بيرون كردند و عده اي از
نژاداسرائيلي را از اطراف دنيا جمع كردند و به جاي آنها
قرار دادند و در حقيقت انگليس و پس از او آمريكا اين 
حركت نژادگرايانه زشت را انجام دادند. 
رهبر معظم انقلاب اسلامي با اعلام اين نكته كه مساله 
فلسطين به هيچوجه خاتمه يافته نيست، فرمودند: امروز برخي 
مي خواهند اينگونه وانمود كنند كه مساله فلسطين خاتمه 
يافته است، اما بنده عرض مي كنم كه اين مساله به هيچ وجه 
خاتمه يافته نيست. يعني اينطور نيست كه تا ابد صاحبان 
سرزمين فلسطين و اولادشان بيرون از سرزمين باشند واگر در
داخل هستند به صورت يك اقليت مقهور زندگي كنند و
بيگانگان غاصب آنجا بمانند، نه چنين نيست. 
حضرت آيت الله خامنه اي از استقلال كشورهاي آسياي جنوب
غربي و آسياي ميانه به عنوان يك اتفاق حتمي ياد كردند و
باتاكيد بر بازگشت حتمي سرزمين فلسطين به ملت مسلمان 
فلسطين فرمودند: امروز ترفند صهيونيست ها و پشتيبانان او
كه دولت آمريكا مهمترين آنهاست اين است كه از نام زيباي 
صلح استفاده مي كنند، بله صلح چيز خوبي است اما صلح با
كسي كه وارد خانه شما شده، در را شكسته، شمارا كتك زده و
به عيال واولاد شما اهانت كرده است، معني ندارد. 
امام جمعه تهران با بيان طبيعت متجاوز رژيم صهيونيستي 
فرمودند: الان رژيم صهيونيستي روزانه به روستاهاي جنوب
لبنان حمله مي كند و اخيرا به مدرسه اي در جنوب لبنان 
حمله كردند و جمعي از بچه هاي كوچك را كشتند، رژيم 
صهيونيستي برپايه زورگويي خشونت و قساوت بنا شده است و
بدون اين پيشرفتي ندارد و بعد از اين هم نخواهد داشت. 
رهبر معظم انقلاب اسلامي واگذاري فلسطين به فلسطيني ها
را لازمه صلح دانستند و فرمودند: صهيونيستها غاصبانه و
زورگويانه وارد خانه ديگران شده اند و صاحبان خانه را
بيرون كرده اند والان به آنها و همه كشورهاي منطقه ظلم 
مي كنند و تهديدي براي همه هستند بنابراين هدف آنها از
صلح، فراهم آوردن مقدمه اي براي تجاوز بعدي است تا
بتوانند به گونه اي ديگر تجاوز و تعدي كنند. 
حضرت آيت الله خامنه اي طرح مذاكرات به اصطلاح صلح بين 
گروهي از فلسطينيان با اسرائيلي ها را يكي از ترفندها و
زشت ترين فريبهاي حاميان رژيم صهيونيستي براي به 
فراموشي سپردن مساله فلسطين دانستند و فرمودند: براساس 
بهترين فرض ها اگر همه تعهداتي كه اسرائيلي ها كردند
تحقق يابد آنچه كه گير اين جماعت فلسطيني بيچاره بيايد
اندكي بيش از 4 درصد سرزمين فلسطين است. به دار و دسته 
اين روسياه ها حتي اجازه ندادند كه مثل يك حكومت عمل 
كنند و از آنها خواسته اند كه از اقدام فلسطينيان اين 
منطقه عليه دولت اسرائيل ممانعت به عمل آورند، خيانت 
كساني كه به نام فلسطيني اين كارها را انجام مي دهند از
همه خيانت هايي كه تاامروز به فلسطينيان شده زشت تر، 
بدتر و سهمگين تر است. و من گفته ام كه او(عرفات)هم 
خائن است و هم احمق، زيرا اگر عاقل بود بهتر از اين عمل 
مي كرد امام جمعه تهران، استفاده آمريكاييها و
سازمانهاي جاسوسي اسرائيل از نقاط ضعف فراوان مسوولان 
اداره سازمان آزاديبخش فلسطين را خاطرنشان كردند و
افزودند: اينها اهل دنيا هستند و وقتي دين در كار نباشد
همين طور مي شود و در طول اين چند سالي كه مسئول اداره 
سازمان آزاديبخش فلسطين بودند خدا مي داند از لحاظ مالي، 
رفتاري و اخلاقي چه مشكلاتي داشته اند كه اينها را در
اين ورطه هولناك و اين مرداب هلاكت و بدبختي انداخت و
لعنت ابدي را نصيب آنان كرد. 
مقام معظم رهبري از مساله فلسطين به عنوان مساله دنياي 
اسلام يادكردند و فرمودند: ما در قبال مساله فلسطين 
داراي تكليف الهي و اسلامي هستيم، غير از جنبه هاي سياسي 
امنيتي وغيره، فلسطين براي ما يك مساله خدايي است اما
اگر كسي به خدا هم اعتقاد نداشته باشد و بخواهد براي 
مردم فلسطين كار بكند بايد ببيند كه آحاد مردم فلسطين چه 
مي گويند، ملت فلسطين همان هايي هستند كه در خيابانها، 
مسجد الاقصي و بازارها و در سرتاسر سرزمين غصب شده عليه 
اسرائيل شعار مي دهند وعمليات مي كنند، بنابراين يك 
اقليت كوچك، تطميع شده و سازشكار نمي تواند به نام ملت 
فلسطين حرف بزند و تصميم بگيرد. 
حضرت آيت الله خامنه اي چگونگي شكل گيري رژيم صهيونيستي 
با حمايت دولت انگليس را تشريح كردند و فرمودند: دولت 
انگليس كه اغراض مهم استعماري را در منطقه خاورميانه 
دنبال مي كرد تصميم گرفت در فلسطين كه يك نقطه بسيار
حساس محسوب مي شود، صهيونيستها را مستقر كند تا آنها
مانع از بوجود آمدن اتحادي در دنياي اسلام و دنياي عرب
شوند، زيرا دشمني كه از بيرون آنگونه حمايت مي شود با
ترفندهاي جاسوسي و روشهاي گوناگون مي تواند اختلاف ايجاد
كند كه همين كار را كردند. 
امام جمعه تهران در بخش ديگري از سخنانشان با تبيين 
اركان تسلط غاصبانه صهيونيستها بر فلسطين فرمودند: قساوت 
با عربها ركن اول استيلاي صهيونيستها بود. آنها به شدت و
سختي و خشونت با مدعيان و صاحبان اصلي فلسطين برخورد
كردند و از دروغ و فريب افكار عمومي دنيا به عنوان ركن 
ديگري براي اين اشغالگري استفاده كردند به گونه اي كه 
حتي ژان پل سارتر، نويسنده فرانسوي را هم فريب دادند و
او كتاب خود" مردمي بي سرزمين در سرزميني بي مردم "را
نوشت و در دنيااينطور وانمود كردند كه فلسطين يك جاي 
متروكه و مخروبه بود كه صهيونيستها آمدند و آنجا را آباد
كردند. 
صهيونيستها هميشه سعي مي كردند خود را مظلوم جلوه بدهند
و تا الان هم همين طوراست. 
رهبر معظم انقلاب اسلامي از" مذاكره "،" لابي "و" به 
سازش كشاندن "به عنوان ركن سوم تسلط صهيونيستها بر
فلسطين ياد كردند و با بيان همراهي قدرت هاي خارجي با
صهيونيستها فرمودند: قدرتهاي خارجي و به طور عمده انگليس 
و همچنين سازمان ملل هميشه از صهيونيستها حمايت كرده اند، 
در سال 1948 جامعه ملل با صدور قطعنامه اي، فلسطين را
به دو دليل تقسيم كرد و 57 درصد از سرزمين فلسطين را
متعلق به يهوديها دانست در حاليكه قبل از آن در حدود 5
درصد از زمينهاي فلسطيني را يهوديها در اختيار داشتند. 
مقام معظم رهبري با تصريح اين نكته كه هيچ مسلماني 
نمي تواند از بارمسئوليت اسلامي و الهي خود در قبال 
مساله فلسطين شانه خالي كند فرمودند: تظاهرات مسلمانان و
ملت ايران در روز جهاني قدس از همه كارها مهمتراست زيرا
در شرايطي اين تظاهرات انجام مي شود كه صهيونيستها و
حاميانش مي خواهندنام و ياد فلسطين به فراموشي سپرده شود
ولي امام بزرگوارما با تدبيرخود مانع از تحقق اين خواست 
دشمن شده است. 
حضرت آيت الله خامنه اي مظلوميت فلسطينيان در داخل 
سرزمينهاي اشغالي راخاطر نشان كردند و فرمودند: عجيب آن 
است كه سازمانهاي حقوق بشر كه مدعي رسالت گسترش دمكراسي 
در دنيا را دارند در اين قضيه آبروي خودشان را بردند
زيرا در فلسطين اشغالي ملتي وجود دارد كه در هيچ شاني از
شئون كشور خود و وطن خويش فاقد قدرت تاثيرگذاري است، 
بنابراين ادعاي آمريكا و سازمانهاي جهاني و متفكرين به 
اصطلاح غربي در طرفداري از دمكراسي دروغ بزرگي بيش نيست. 
امام جمعه تهران رژيم صهيونيستي را يك خطر امنيتي براي 
كل منطقه توصيف كردند و فرمودند: دولت غاصب صهيونيستي 
زرادخانه هاي اتمي در اختيار دارد و بازهم در حال توليد
سلاح هاي اتمي است و سازمان ملل هم چندبار در اين مورد
هشدار داده است ولي صهيونيستها به خاطر پشتيباني آمريكا
به اين هشدارها بي اعتناهستند و در واقع گناه كارهاي 
صهيونيستها و دولت غاصب به ميزان زيادي به گردن آمريكاست. 
رهبر معظم انقلاب اسلامي اقدام آمريكا در وتو كردن 29
قطعنامه شوراي امنيت سازمان ملل عليه اسرائيل را ياد آور
شدند و فرمودند: اكنون حدود 10 سال است كه بعد از
فروپاشي شوروي سابق ديگر آمريكا اجازه طرح قطعنامه عليه 
اسرائيل در شوراي امنيت را نمي دهد، بنابراين گناه جرايم 
صهيونيستها به گردن آمريكاست و آمريكا كه اينقدر چهره 
صلح طلبانه به خود ميگيرد در قضيه فلسطين مجرم درجه يك 
است و يكي از گناهانش اين است كه دستش تا مرفق در خون 
فلسطيني ها فرورفته است. 
مقام معظم رهبري وجود رژيم صهيونيستي را از لحاظ
اقتصادي براي منطقه خطرناك دانستند و با اشاره به مطرح 
شدن ايده خاورميانه جديد از سوي صهيونيست ها فرمودند: 
براساس اين ايده، خاورميانه جديد بر محور اسرائيل شكل مي 
گيرد و اسرائيل بر كشورهاي عربي و به تدريج برهمه 
كشورهاي منطقه و مناطق نفتي در خليج فارس سيطره اقتصادي 
خواهد داشت و اين هدف اسرائيلي هاست. امام جمعه تهران با
اشاره به غفلت و ضعف بعضي از دولت ها در قبال تهديد
اسرائيل فرمودند: صهيونيستها مي خواهند با حمايت آمريكا
و با پشتيباني زرادخانه ي خود، از غفلت و ضعف بعضي 
دولتها استفاده كنند و مراكز اقتصادي و منابع مالي آنها
را در دست بگيرند. اين خطر بسيار بزرگي براي منطقه است، 
اما اطمينان داريم كه ملتهاي مسلمان اجازه نخواهند داد
اين اتفاق بيفتد، بنابراين از لحاظ اسلامي، انساني، 
اقتصادي، امنيتي و سياسي امروز وجود اسرائيل خطر بزرگي 
براي اين منطقه و ملتهاي آن محسوب مي شود. 
مقام معظم رهبري تنها راه حل مساله فلسطين را انحلال و
زوال دولت صهيونيستي دانستند و فرمودند: بايد آواره هاي 
فلسطيني به كشورشان بازگردند، اين 8 ميليون فلسطيني 
صاحبان اصلي فلسطين اند، و آنها بايد تشكيل دولت بدهند و
اين دولت بايد تصميم بگيرد آيا مهاجراني كه ازساير
كشورها داخل فلسطين آمدند مي توانند بمانند، يا بايد
برگردند و اصل قضيه اين است كه بايد يك دولت فلسطيني در
همه سرزمين فلسطين تشكيل شود. 
امام جمعه تهران درپايان سخنانشان بر تاثيرگذاري مبارزات 
جوانان فلسطيني تاكيد كردند و فرمودند: دل ملتها با
فلسطيني هاست و بخصوص موضع شرافتمندانه و پرشكوه دولت و
ملت ايران و نظام جمهوري اسلامي ايران آنها را به ادامه 
مبارزه دلگرم مي كند وبه فضل پروردگار به نتايج اصلي و
مطلوب خود خواهند رسيد.

راهپيمايان روز قدس با آرمان مردم 
فلسطين پيمان تازه كردند

گروه سياسي: مسلمانان ايران و جهان، جمعه گذشته به نشانه 
همبستگي با مردم فلسطين راهپيمايي ها و گردهمايي هايي 
برگزار كردند. 
راهپيمايان روز قدس در تهران پس از طي كردن چند خيابان و
تجمع در دانشگاه تهران با صدور قطعنامه اي، حمايت خود را
از آرمان مردم فلسطين يعني نابودي اسرائيل اعلام كردند. 
در قطعنامه 5 ماده اي راهپيمايان آمده است: ما وحدت كلمه 
مسلمانان بويژه امت اسلامي ايران را رمز پيروزي و عزت 
وايجاد اختلاف در صفوف بهم پيوسته مسلمين را عامل شكست و
انهدام دانسته و ضمن درخواست از مسئولين محترم براي 
نصبالعين قرار دادن رهنمودهاي راهگشا و مواضع پر صلابت 
مقام معظم رهبري، جهت مسدود نمودن راه بهره گيري دشمنان 
اسلام و عوامل سرسپرده آنان كه مي كوشند با ايجاد اختلاف 
به مقاصد شوم خود نائل آيند، قاطعانه اعلام مي داريم، 
مبارزه با صهيونيسم از تعاليم اساسي اسلامي و انديشه 
والاي بنيانگذار كبير جمهوري اسلامي الهام گرفته و ملت 
مسلمان ايران تا نابودي كامل صهيونيسم در جهان لحظه اي 
ترديد به خود راه نداده و با تمامي امكانات خود پشتيبان 
مردم مسلمان فلسطين بوده و خواهد بود.

دبير مجمع روحانيون مبارز: خيلي از
انقلابيون ساده زيست ديكتاتورشدند

گروه سياسي: دبير مجمع روحانيون مبارز جمعه شب در مراسم 
احياي شب بيست وسوم ماه مبارك رمضان در حرم مطهر امام 
خميني(ره)گفت: مسئله فلسطين مربوط به اسلام، عزت و
عظمت مسلمانان است و يك مسئله سياسي نيست. 
به گزارش ايرنا، حجت الاسلام والمسلمين كروبي افزود: 
مردمي مسلمان توسط گروهي صهيونيست از كشورشان آواره 
شده اند وبخشي از سرزمينشان از پيكره اسلامي جداشده 
است كه كل جهان اسلام بايد براي خروج متجاوز از اين 
سرزمين ها متحد شوند. دبير كل مجمع روحانيون مبارز
سه شنبه شب نيز در جمع شماري از هواداران و دانشجويان 
اتحاديه انجمن هاي اسلامي دانشجويان دانشگاههاي سراسر
كشور(دفتر تحكيم وحدت)، در سخناني به تحليل آفت هايي كه 
انقلابها را تهديد مي كند، پرداخت. كروبي با اشاره به 
اينكه آفت ها نامريي بوده و از نقاط كور وارد مي شوند و
ضربه مي زنند، گفت كه هر انقلابي پس از به ثمر رسيدن 
نياز به پاسداري و حراست دارد. وي با اشاره به قتل هاي 
زنجيره اي و نقش برخي از عوامل خودسر وزارت اطلاعات در
اين ماجرا آن را يكي از آفت هاي انقلاب برشمرد و گفت: 
اين انقلاب هم نياز به هوشياري و حراست دارد تا از
آفت ها مصون بماند. دبير مجمع روحانيون مبارز كه به دعوت 
دفتر تحكيم وحدت در جمع طرفداران اين تشكل دانشجويي حاضر
شده بود، به تحليل برخي انقلابهاي دنيا پرداخت و گفت: 
خيلي از انقلابيون ساده زيست، تشريفاتي و تجملگرا شدند، 
ديكتاتور شدند و خيلي از انقلابيون ساده نشين و مردمي به 
قول حضرت امام(ره)از كوخ نشيني به كاخ نشيني رسيدند. وي 
از ديگر آفت هاي انقلابهاي جهان را واگذاري كارهاي بزرگ 
به افراد كوچك دانست و گفت: بايد مدير و متولي، توانايي 
انجام كار محوله را داشته باشد تا به اصل كار لطمه اي 
نزند. 
كروبي نبود نظارت، تذكر، آزادي و انتقاد را از ديگر
آفت هاي انقلابها دانست و گفت: صراحت قانوني مي گويد كه 
حتي رهبري كه عالي ترين مرجع است، بايد خبرگان براو
نظارت داشته باشند.

دبيركل اتحاديه ميهني كردستان عراق: 
كردستان ايران به رشد، ترقي و پيشرفت هاي 
بنيادي دست يافته است

سنندج- خبرنگار همشهري: دبيركل اتحاديه ميهني كردستان 
عراق گفت: كردستان ايران به رشد، ترقي و پيشرفت هاي جدي 
و بنيادي دست يافته است. 
جلال طالباني در گفت وگو با يك نشريه محلي در سنندج 
افزود: جمعيت 300 هزار نفري سنندج از امكانات رفاهي، 
عمراني، فرهنگي و اجتماعي خوبي چون دانشگاههاي بزرگ، 
راههاي مناسب، گاز شهري و پارك هاي ديدني برخوردار شده 
است. 
وي همچنين با اظهار خرسندي از ديدار با استاندار كردستان 
از آقاي دكتر رمضان زاده به عنوان كردي دلسوز، هوشيار و
بادرايت نام برد كه با واقعيات و نيازهاي مردم كرد
آشناست. 
جلال طالباني همچنين با رد هرگونه نزاع و درگيري و
خشونت طلبي گفت: من معتقدم از زمان پيروزي آقاي خاتمي 
شرايط گفت وگو و زندگي مسالمت آميز در ايران بيش از پيش 
فراهم شده است. 
دبيركل اتحاديه ميهني افزود: من واقعا" نگرانم از اين كه 
كردها در اروپا در سرگرداني و آوارگي به سر برده و خود
را به كارهاي كوچك و بي اهميت مشغول كرده اند. 
آنها بايد به ميان مردم خود در كردستان بيايند و در
عرصه هاي سياسي، فرهنگي و اقتصادي مشاركت كنند. 
وي با طرح اين سئوال كه آيا بهتر نيست كه جوانان به جاي 
آواره شدن در كشورهاي اروپايي به سرزمين خود برگردند و
در تمام عرصه ها مثل انتخابات پارلماني و شوراها مشاركت 
كنند و امور خود را اداره كنند تاكيد كرد: در ايران 
مي توان كار كرد و حرف زد و دولت فعلي مايل است تا با
كردها گفت وگو كند. من مي گويم موقعيت و وضعيت عوض شده 
كردها هم بايد با درك مقتضيات زمان اين شرايط را دريابند.

آزمون ديگري براي انتخاب بيست بازيكن 
تيم ملي

تيم ملي فوتبال با دو چهره در دو نيمه

" علي دايي "علي رغم حضور در يك نيمه چهره انگشت نماي 
بازي ديروز بود. 
گروه ورزشي: تيم ملي فوتبال كشورمان روز گذشته در بهترين 
آزموني كه مي توانست انجام دهد، تقريبا بازيكنان مورد
نظر و نياز خود را يافت و با تك گل علي دايي بر تيم پاس 
غلبه كرد. 
جلال طالبي و منصور پورحيدري با زيركي و هوشمندي نفراتي 
را در قالب دو تيم طي دو نيمه به ميدان فرستادند. 
طالبي هرگز يك تيم را بعنوان تيم برتر و يا از پيش 
تعيين شده در مقابل پاس قرار نداد. تقسيم نفرات زبده كه 
به نظر مي رسيد از پيش انتخاب شده اند در بين بقيه 
بازيكنان عادلانه ترين شكلي بود كه هر بازيكن 
توانايي هاي خود را نشان دهد. در نيمه اول تيم ملي 
برومند را درون دروازه جاي داد تا ترديدها در مورد بودن 
و يا نبودن او كه احتمالا به علاقه و گرايش خودش بيشتر
ارتباط دارد برطرف شود. برومند چيزي از آنچه بود بيشتر
نشان نداد و در همان نمودار قبلي باقي ماند. 
در واقع اين بازي محك مناسبي براي او نبود و مسلما
مربيان از اين بابت به تصميم قاطع نخواهند رسيد. 
چون فنايي نيز در نيمه دوم بدليل مجموعه نفراتي كه در
كنارش بودند مجبور به عكس العمل و يا بازي خوب نشد. 
در نيمه اول مجيد بصيرت در آخرين نقطه دفاعي آزمايش شد
تا جدا از زرينچه و ستار همداني بازيكن سومي براي اين 
پست امتحان پس دهد. بصيرت چون بازيهاي ليگ باهوش و سرحال 
بود، اما در همان اندازه هايي كه از او انتظار مي رفت، 
بايد ديد يك مدافع آخر مطمئن در مقابل حريفان به مراتب
قويتر از پاس چگونه است محمد خاكپور در سمت چپ داخل 
دفاعي و هاشمي نسب در سمت راست داخل دفاعي مثل هميشه 
بودند، در مورد اين دو بازيكن هيچگونه مشكلي نيست در خط
مياني مهرداد ميناوند با برتريهاي محسوس عنوان بهترين 
بازيكن را در اين نيمه داشت. او به واقع يك پيستون چپ 
مقتدر است كه خوب حمله مي كند و در كمترين زمان به دفاع 
مي آيد. ليث نوبري، محمود فكري، حامد كاويانپور و محمد
نوازي و ابوالقاسم پور مانند بازيهاي باشگاهي بودند و
مهدوي كيا در بين اينان چيز ديگري بود. 
در نيمه دوم وجود علي دايي و علي موسوي حريف را در تنگنا
و فشار قرار داد و تيم ملي نيز هرگز حتي براي دقايقي تحت 
فشار حريف قرار نگرفت. داود فنايي درون دروازه مشكلي 
نداشت و تست نشد. همچنين رهبري فر و سهراب بختياري زاده 
و جواد زرينچه در خط مياني و عليرضا امامي فر حركت هاي 
مثبت و خوبي داشتند اما دين محمدي، نكونام و حتي ويسي 
آنچنان چيز برتري نداشتند. خداداد عزيزي در كلاس خودش 
فوتبال بازي كرد و چه خوب هم بود علي دايي تنها گل بازي 
را زد و مرد برتر ميدان. علي موسوي هم مي تواند زوج خط
حمله در كنار دايي باشد. با اين آزمايش كار خط زدن يك 
دروازه بان مشكل شد و در پيستون راست چاره اي نيست جز
گماردن مهدي مهدوي كيا در آن نقطه. 
بدليل عدم بازي ستار همداني هنوز مشكل دفاع آخر وجود
دارد زرينچه و بصيرت همسان بودند. اما براي دفاعهاي 
ياركوب خاكپور، هاشمي نسب، رهبري فر و بختياري زاده 
تماما خوب و قابل اطمينان بودند و انتخاب سه بازيكن از
اين جمع كمي مشكل است. استيلي و حلالي بدليل آسيبديدگي 
بازي نكردند. به نظر مي رسد پيچيدگي خاصي براي انتخاب
بيست بازيكن وجود نداشته باشد، اما مهمتر هماهنگ كردن 
نفرات است كه در اين بازي دو نيمه اي هنوز هماهنگي لازم 
ديده نشد. 
فردا شش بازيكن خط مي خورند. كريم باقري به سفر آمريكا
نمي رسد اما براي بازيهاي آينده تيم ملي او يكي از
مهره هاي ثابت ايران خواهد بود. روز گذشته ده هزار نفر
از بازي تيم ملي ايران و پاس در كيش ديدن كردند و قضاوت 
بازي را حسين عسگري به كمك ارزاني و جودكي انجام داد. 
تيم ملي ايران در نيمه اول: پرويز برومند، محمد خاكپور، 
مجيد بصيرت، مهدي هاشمي نسب، مهرداد ميناوند، ليث نوبري، 
محمود فكري، حامد كاويانپور، محمد نوازي، بهنام 
ابوالقاسم پور و مهدي مهدوي كيا. 
تيم ملي ايران در نيمه دوم: داود فنايي، بهروز رهبري فر، 
سهراب بختياري زاده، جواد زرينچه، عليرضا امامي فر، 
سيروس دين محمدي، جواد نكونام، عبدالله ويسي، خداداد
عزيزي، علي دايي و علي موسوي.

با كسب يك طلا و يك نقره پيكان فاتح 
دوچرخه سواري درياي چين 
مرحله پاياني تور
شد

گروه ورزشي: تيم دوچرخه سواري پيكان در مرحله پاياني 
مسابقات دوچرخه سواري دور درياي چين كه در هنگ كنگ جريان 
دارد، با درخشش چشمگير قادر ميزباني و امير زرگري پور در
مكان نخست تيمي ايستاد. 
اين مرحله از مسابقات به مسافت 90 كيلومتر در كوهستان 
برگزار شد كه طي آن قادر ميزباني به مدال طلا رسيد و
امير زرگري پور دوم شد و سيدرضا سيدمعزالدين به مقام 
پنجم دست پيدا كرد. 
در اين دوره از رقابت ها 20 كشور با 80 دوچرخه سوار شركت 
دارند كه تيم پيكان به نمايندگي از كشورمان تاكنون 
توانسته است نتايج بسيار خوبي كسب كند.

اعتراض پرسپوليس به كنفدراسيون فوتبال 
آسيا تسليم مي شود

گروه ورزشي: سرپرست باشگاه پيروزي تهران اعلام كرد: اين 
باشگاه در نظر دارد درخصوص جريمه اي كه فدراسيون 
بين المللي فوتبال(فيفا)عليه اين تيم درنظر گرفته 
اعتراض خود را رسما" به كميته انضباطي كنفدراسيون 
فوتبال آسيا ارسال كند. 
محمود خوردبين افزود: همانطوري كه پيش از اين نيز اعلام 
شد، باشگاه پيروزي و علي دايي در زمينه شكايت باشگاه 
السد قطر مقصر نيستند و مانمي دانيم كه چرا فيفاما را با
جريمه نقدي مواجه كرده است. 
وي افزود: باشگاه پيروزي بطور جدي پيگير قضايا است و
تصور مي شوددر اين خصوص فرد يا افرادي مي خواهند ازآب گل 
آلود ماهي بگيرند و دايي واين باشگاه را رودرروي هم قرار
دهند. 
خوردبين اضافه كرد: قطريها ادعا مي كنند كه علي دايي، 18
روز زودتراز موعد مقرر باشگاه السد قطر را ترك و به تيم 
آرمينيا بيله فلد منتقل شده و به همين دليل از ما به 
فيفا شكايت كرده اند درحالي كه نه خوددايي و نه باشگاه 
پيروزي در اين خصوص مقصر نيستند.

مشكل داوري در كشتي به كجا مي رسد؟

قضاوت و داوري در ورزش

" جواد شهلايي "و" ميرزاآقااحمدي "دو تن ازداوران خوب
كشتي كشور كه كمتر مورد حمايت و توجه كميته داوران 
فدراسيون كشتي قرار گرفته اند اخيرا" در جريان رقابت هاي 
" جام هنري دوگلان "فرانسه به خاطر ارائه قضاوت هاي صحيح 
و بدون نقص مورد تقدير نماينده رسمي فدراسيون جهاني 
(فيلا)قرار گرفتند. 
قضاوت در هر پديده اي امري حياتي و يكي از راههاي 
قرارگرفتن در مسير رشد و شكوفايي است. در تمامي 
پديده هاي اجتماعي اين يك اصل است و بسياري از عقلا و
دانشمندان تمسك به امر قضاوت را حتي مايه بقا و حيات 
پنداشته اند و دوري جستن از آن را سرچشمه نيستي و ضلالت. 
در كنار تمامي پديده ها ورزش نيز به دليل ضرورت هاي 
همه جانبه اي كه در بخش رقابت و مبارزه صحيح از خود نشان 
مي دهد، نياز جدي تري به موضع قضاوت و تبعات ناشي از آن 
دارد و به بيان ساده تر هرگز پديده هاي ورزش با دورشدن 
از نوع نگاه امر قضا به حد كمال نمي رسند. البته نوع 
ناصحيح و به دور از اندازه هاي عقلاني آن هم به راحتي 
مي تواند آسيبپذير و دلهره آميز باشد. 
به دليل اهميت و جايگاه دو رشته ورزشي فوتبال و كشتي كه 
در حال حاضر در كشور ما در مراحل بالايي قرار دارند، 
بدون ترديد امر قضاوت و داوري در اين دو رشته بيشتر از
رشته هاي ديگرمورد توجه افكار عمومي قرار مي گيرد. در
اين مطلب بحث ما در مورد موضوع داوري در كشتي است. مدتي 
است كه تعدادي از داوران كشتي در تماس هاي مكرر با
نگارنده از اوضاع و احوال تشكيلاتي به نام كميته داوران 
در فدراسيون كشتي و عملكرد آن سخت شكوه و گلايه دارند. 
اين افراد انحصارطلبي و افزون طلبي را مشكل اصلي اين 
كميته قلمداد كرده و نسبت به جلوگيري و رفع آن استمداد
مي كنند. يكي از معترضين عنوان مي كرد كميته داوران كشتي 
در حال حاضر تنها به داوران مشخصي سرويس مي دهد و داوران 
جوان كمتر از خدمات اين كميته بهره مي برند! حتي يكي از
داوران قديمي و با تجربه كه اخيرا" نوع قضاوتش در يكي از
تورنمنت هاي بين المللي سخت مورد توجه نماينده فدراسيون 
جهاني كشتي(فيلا)قرار گرفته است، اظهار مي كرد: در
كمتر از يك سال دو بار با تنزل درجه داوري روبرو شده ام، 
اما متاسفانه كميته داوران فدراسيون كشتي كوچكترين 
اقدامي در جهت كسب درجات ازدست رفته من انجام نداده است. 
موضوع قرارگرفتن تنها چهره هايي معدود و مشخص در فهرست 
اعزامي به بازي هاي المپيك و مسابقه هاي جهاني هم مورد
ديگري از اعتراضات گسترده به اين كميته است و بزعم اين 
گروه حتي شركت در كلاس هاي معتبر بين المللي نيز اختصاصي 
و تنها متعلق به تعدادي خاص است البته در گذشته و حال 
فدراسيون كشتي به دلايل مختلفي كمتر در عملكرد كميته 
داوران خود اعمال قدرت كرده است و چه بسا همين مسئله بر
دامنه گرفتاري هاي روزمره آن افزوده است. گرفتاري هايي 
كه شايد به مذاق بعضي ها زياد هم بد نيايد! 
به دليل گستردگي و تنوع اعتراضهاي موجود چنين بنظر
مي رسد كه در كميته داوران فدراسيون كشتي مشكلاتي جدي و
مهم وجود دارد كه به دليل سابقه داربودن اين مشكلات، اين 
تشكيلات و عملكرد فعلي آن نيازمند يك بازنگري جدي است. 
حال اگر تنها گوشه اي از اين شكوه ها و گلايه ها در مسير
حق طلبي باشد، هضم اين موضوع و قضاوت در باره آن در
جايگاهي كه گروهي بظاهر قاضي در آن تصميم گيرنده اند كمي 
مشكل است. امر قضاوت اگر با چنين مسائلي آلوده باشد، 
بايد به شكلي معقول و قانونمندانه با آن برخورد شود. 
محمدرضا منصوريان

زنان، بخش محروم جامعه از برنامه هاي 
توسعه

اشاره: 
مطلب ذيل ديدگاه دكتر" آرام طاعتي "كارشناس امور اجتماعي 
است كه راهكارهاي مشاركت موءثر زنان در سطوح مديريت در
برنامه پنج ساله سوم دولت را بررسي كرده است و بر ضرورت 
ارتقاي سطح مديريتي زنان تاكيد دارد. "بررسي راهكارهاي 
مشاركت موءثر زنان در سطوح مديريت در برنامه پنج ساله سوم 
كشور" عنوان مقاله اي است كه از سوي ايشان در همايش نظام 
اداري و توسعه ارايه شده كه با هم مي خوانيم: 
* در نظريه مبتني بر رشد اقتصادي، انسان نيروي كار است و
در خدمت توليد بيشتر، اين نظريه معمولا" به رفاه مادران 
ازآن جهت توجه دارد كه آنها توليدكننده و پرورش دهنده 
نيروي كار هستند وبه زنان، از آن نظر كه نيروي كار ارزان 
توسعه هستند. 
اين نظريه معمولا" همراه با تشويق زنان به داشتن 
استقلال مالي و حقوق سياسي برابر است و جامعه را براي 
رفاه خانواده به منظور آزادكردن ساعات كار زنان از امور
خانگي ترغيب مي كند. 
در نظريه ديگر زنان بخش محروم جامعه هستند كه بايداز
برنامه هاي توسعه منتفع شوند. اين نظريه بر تساوي 
انسانها نظر دارد ودر پي رفع بي عدالتي هاست. در اين 
برنامه ها معمولا" رفاه خانواده موردتوجه است ولي تجربه 
ثابت كرده كه رفاه خانواده الزاما" رفاه زنان و
امنيت آنان را تضمين نكرده است. 
ديدگاه سوم در مورد توسعه نه تنها زنان را
مصرف كننده(فقير)و توليدكننده برنامه هاي توسعه(كارگر)
مي شناسد، بلكه توزيع كننده منافع آن(سياستگذار، طراح، 
برنامه ريز، سازمانده و هدايت كننده و ناظريا به عبارت 
ديگر مدير و همچنين بهره ور از منافع توسعه، يعني يكي از
افرادملت و داراي حق برابر در منابع اقتصادي كشور)معرفي 
مي كند. 
نمايه توسعه نيروي انساني، نمايه توسعه روابط جنسيتي و
نمايه اندازه گيري قدرت جنسيتي سه نمايه اي است كه توسعه 
انساني زنان در اين سه نمايه بين المللي انعكاس دارد. 
از نظر سازمان ملل "نمايه توسعه نيروي انساني "يكي از
مهمترين شاخص هاي توسعه پايدار است كه شامل عوامل مختلف 
مي باشد. 
اميد به زندگي در زمان تولد، نرخ باسوادي بزرگسالان، 
نرخ تركيبي ثبت نام(در ابتدايي، متوسطه و بعد از آن)و
توليد ناخالص داخلي سرانه عوامل توسعه پايدار محسوب
مي شوند كه اين شاخص ها به روشني ماهيتي سياسي، اجتماعي و
اقتصادي دارند. 
ايران از نظر سازمان ملل در سال 1998، در ميان 174
كشورداراي مرتبه 78 بوده كه ميانگين توسعه نيروي انساني 
آن از ميانگين كشورهاي در حال توسعه بهتر و از ميانگين 
كشورهاي صنعتي عقبتر بوده است. 
" نمايه توسعه روابط جنسيتي "بر اين اساس قراردارد كه 
هويت جنسيتي، هويتي اجتماعي است و نه بيولوژيكي، و به آن 
معني است كه كاركرد نهادهاي اجتماعي، نقشي را به زنان يا
مردان ديكته مي كندو از آنان توقع اجراي آن را دارد. 
اين تقسيم نقش سنتي در بسياري از جوامع، زنان را به سوي 
موقعيتي فرودست رهبري مي كند كه اگر قرار است توسعه اي 
ايجاد شود كه پايدار باشد بايد اين روابط دگرگون شود و
فاصله جنسيتي كاهش يابد. 
بر اساس نمايه "توسعه روابط جنسيتي "ميانگين ايران در
سال 1998، 643 هزارم بوده كه از ميانگين كشورهاي در حال 
توسعه بهتر و از ميانگين كشورهاي صنعتي عقبتر بوده است 
و در ميان 174 كشور در مرتبه 92 قراردارد. 
شاخصه هايي كه اين نمايه را مي سازند عبارتند از: اميد
به زندگي دربدو تولد، نرخ باسوادي بزرگسالان، نرخ تركيبي 
ثبت نام در مقاطع تحصيلي و سهم دريافت از درآمد ملي. 
اين شاخص به طور مقايسه اي براي زنان و مردان جداگانه 
محاسبه مي شودو نشان مي دهد كه هريك از دو جنس در مقايسه 
با هم چه وضعي دارند. 
نمايه" اندازه گيري قدرت جنسيتي "از ديگر نمايه هاي 
بين المللي است كه توسعه انساني زنان در اين نمايه 
انعكاس دارد. اين شاخص از آن جهت اهميت دارد كه به توزيع 
قدرت در ميان دو جنس توجه شده است. 
انديشه اي كه اين شاخص را ايجاد كرده تفاوت بين زنان و
مردان در واقع تفاوت دو طبقه حاكم و محكوم است، 
لذابرنامه ريزان توسعه بايد كاري كنند كه زنان را در
نيمي از قدرت جامعه شريك سازند. 
عوامل موءثر در اين شاخص نسبت كرسي هاي پارلمان در
اختيارزنان، نسبت زنان مدير، نسبت زنان متخصص، سهم 
دريافتي زنان از درآمد ملي است. 
از اين ديدگاه زنان ايران داراي مرتبه 87 در ميان 102
كشور هستند. نمايه ايران در سال 1998 و بنابرآمارهاي 1995، 
261 هزارم است كه حتي ازميانگين كشورهاي در حال توسعه 
كه 374 هزارم است كمتر مي باشد. 
اين گزارش نشان مي دهد، با وجود اين كه نسبت زنان متخصص 
دركشور ماخيلي بيشتر از نيجريه است اما سهم زنان از
درآمد كشور و نسبت دخالت آنان در مديريت كشور، بسيار
كمتراز حتي نيجريه است. 
مقايسه وضعيت زنان ايران از نظر سهم آنان از درآمدكشور
و مديريت در سال 1995 با دو كشور مسلمان مراكش و تركيه 
كه نسبت زنان متخصص آنها با يكديگر تقريبا" برابر است، 
نشان مي دهد باز هم زنان ايران قدرت اجرايي و مالي كمتري 
دارند. 
در ايران نسبت زنان متخصص به كل متخصصان كشور6/32 درصد
در ايران، در تركيه 6/32 درصد و مراكش 3/31 درصد است اما
سهم زنان ايراني از درآمد كشور 19 درصد، تركيه 36 درصد و
مراكش 28 درصداست. 
همچنين سهم زنان ايراني در مديريت 5/3 درصد است در حالي 
كه سهم تركيه 1/10 درصد و مراكش 6/25 درصد است. 
ديدگاههاي جمهوري اسلامي 
نسبت به زنان 
در ده سال اول انقلاب اسلامي، برنامه ريزي خاصي براي 
توسعه در كشور پيش بيني نشده اما شركت وسيع و عمومي زنان 
در انقلاب اسلامي و جنگ تحميلي، بدون شك در توسعه درك 
ايشان از محيط و شرايط زيست خود و افزايش خواست 
زنان براي احقاق حقوق انساني، ديني و ملي خود تاثير
فزاينده اي داشته است. 
سياست هاي اشتغال در اين زمان، بيشتر متوجه تشويق زنان 
به كار در بخش زنانه و خدمت رساني به زنان بود و به حذف 
زنان متاهل شاغل در مراكز دولتي و جذب زنان سرپرست 
خانوار و استخدام زنان از گروه هاي خاص(خانواده هاي 
شهيد، جنگ زده، جانباز و محرومين)توجه مي شد. 
با تغييراتي در قانون كار نيمه وقت و توسعه آن، در واقع 
پيش بيني مي شد كه هر دو زن از يك شغل استفاده كنند. 
عملا" نيز اين قانون به نحوي اجرا مي شد كه هر گونه 
افزايش حقوق كاركنان دولت به جاي پرداخت مستقيم به شاغل، 
از طريق تعاوني هاي كارمندي نصيب افرادي شود كه متكفل 
مخارج خود و يا خانواده شناخته مي شوند و از اين رهگذر
كالاهاي اساسي فقط به تعداد زنان سرپرست خانوار تعلق 
مي گرفت و به ويژه زنان شاغل متعهد از آن بي نصيب
بوده اند. 
در اين سالها، متاسفانه توزيع مجدد ثروت به ضررزنان عمل 
مي كرد، زيرا زمين، خانه و اتومبيل و بسياري از كالاهاي 
اساسي براساس امتياز افراد تحت تكفل به مردان تعلق 
مي گرفت و بسياري از زنان ازثروث شخصي خود بهاي آنها را
پرداخت كردند تا از طريق شوهرشان دريافت كنندو در اختيار
خانواده بگذارند. 
طي برنامه اول توسعه در سالهاي 721368 ديدگاه حاكم بر
اشتغال كشور تغيير يافت و به سمت توجه به كارآيي گرايش 
پيدا كرد ودر اين دوران كه همزمان با پايان جنگ تحميلي 
بود، آموزش به عنوان اولويت اول برنامه هم كاركرد
اجتماعي و هم اقتصادي يافت. زيرا هم تعداد زيادي اشتغال 
ايجاد كرد و هم موجب جذب جوانان اعم از دختر و پسر به 
تحصيل و درنتيجه به تعويق افتادن ازدواج و كنترل جمعيت 
شد. 
اين برنامه موجب بهبود شاخص هاي آموزشي و بهداشتي كشور، 
به ويژه در مورد زنان شد و در شاخص هاي تقسيم درآمد ملي 
بهبودي نسبي ايجادكرد، بدين ترتيب راه زنان را مجددا" به 
سوي صنايع گشود. برنامه هاي رشداقتصادي و كارآيي در واقع 
به زنان به صورت نيروي كار ارزان در خدمت 
توسعه مي نگريست لذا زنان اشتغال زيادتر يافتند. 
تعداد زنان شاغل در صنايع از 2/23 درصددر سال 1365 به 
5/34درصددرسال 1375 رسيد و زنان مدير از 4/3 درصد درسال 
1365 به 75/12 درصد در سال 1375 افزايش يافتند. 
ايجاد نمايندگي هاي زنان در وزارتخانه ها و تربيت بدني 
زنان و ايجاددفاتر مشاوره امور زنان از جمله فعاليت هايي 
بود كه با توجه به نظريه تواناسازي زنان صورت مي گرفت 
اما كاركرد آن محدود و از بالا به پايين بود، لذاعموميت 
نيافت. 
زنان در تمامي اين پروژه ها به صورت عوامل، مورد
حمايت بودند و نمايندگان آنها در سازمان هاي دولتي نقش 
رابط وزيران با رئيس جمهوري را داشتند و نتوانستند با
عامه زنان ارتباط برقرار كنند، شايدتنها برنامه اي كه 
مقبوليت نسبي يافت تربيت بدني زنان بود. 
در برنامه دوم اقتصادي كشور توجه به تئوري تواناسازي 
زنان بيشتر مورد توجه قرار گرفت، در اين تئوري سپردن كار
زنان به خود ايشان، سبب ايجاد موءسسات زنان از جمله مركز
امور مشاركت زنان شد. تشكيل شوراها و كميسيون هاي زنان در
استانها و استقبال عامه از شركت كنندگان زن در انتخابات 
شوراها مساله را عمومي تر كرد. 
تعداد زنان مدير افزايش يافت و بسياري ازآنها با توجه 
به سوابق و تجربيات خود به اين مقام دست يافته اند و
مركزامور مشاركت زنان داراي بودجه اي خاص شد. 
در نيمه اول برنامه دوم اقتصادي، كه به پيروي از
سياست هاي تعديل اقتصادي تنظيم شده بود، كارايي و حذف 
يارانه ها مورد توجه بوداما در نيمه دوم سياست ها تغيير
كرد. 
سياست ها معمولا" در طبقات ضعيف جامعه به علت 
حذف يارانه ها و مضيقه مالي تاثير بدتري روي زنان دارد، 
زيرا فقر چهره زنانه دارد و زنان طبقات فقير در اين نوع 
برنامه ها زودتر شانس دسترسي به آموزش و بهداشت و امنيت 
را از دست مي دهند. 
در نيمه دوم برنامه، سياست هاي تعديل كاهش يافت ولي 
تاثير آن بر كاهش اشتغال مردان و وابسته بودن زنان به 
اشتغال شوهرشان باز همان تاثير را در مورد زنان خواهد
داشت. 
وابستگي 86 درصد از زنان متاهل كشور به درآمد شوهر
كه به امر خانه داري و خدمات پشتيباني در سايه اشتغال 
دارند و نتايج كار آنهابه صورت ارزش افزوده بر توليد
ناخالص ملي موءثر بوده است و همچنين 79/20درصد جمعيت زنان 
شاغل كه كاركنان بدون مزد فاميلي در كشاورزي و
توليدات كارگاهي هستند نشان از فقر عمومي زنان دارد. 
اگر چه ظاهر آنها نه در محاسبه ملي اشتغال و نه در
شاخص جمعيت فعال و نه در جداول بيكاران ديده نمي شود ولي 
در دسترسي به بهداشت و آموزش و امنيت جزو محرومان قرار
داشته اند و نمي توانستند از اعتبارات بانكي براي تامين 
مسكن يا فعاليت اقتصادي ديگر بهره گيرند. 
البته سعي شده است در سالهاي پاياني برنامه دوم، تامين 
خدمات درماني عموميت يابد و به علاوه مهريه زنان متاهل 
به نرخ روز تبديل شده و قرار شد وام هاي كشاورزي خاصي به 
زنان روستايي تعلق گيرد. 
نظر جامعه نسبت به مديريت زنان 
اين كارشناس با اشاره به تغيير نظر جامعه در مورد مديريت 
زنان طي سال هاي 1356 تا1376 مي گويد: در كار پايه عمل و
اعلاميه" چهارمين نشست جهاني زن در پكن "آمده: مشاركت 
برابر زنان در تصميم گيري فقط درخواست اعمال ساده عدالت 
يا دمكراسي نمي باشد بلكه آن را مي توان شرط لازم 
منظورداشتن منافع زنان نيز دانست. 
بدون شركت فعال زنان و گنجانيدن ديدگاه زنان در كليه 
سطوح تصميم گيري، اهداف برابري، توسعه و صلح قابل حصول 
نيست. 
زناني كه در سياست فعالند يا در مقام هاي تصميم گيري 
وهياتهاي مقننه حضور دارند به تنظيم مجدد اولويتهاي 
سياسي ياري مي كنند وموارد تازه اي را در دستور كار
سياسي مي گنجانند كه امور خاص جنسيتي، ارزش ها و تجارب
زنان را منعكس مي سازد. 
نتايج تحقيقي كه با عنوان "بررسي امكانات و محدوديت هاي 
مديريت زنان در ايران و هند" انجام شده، نشان مي دهد: 
توسعه آموزش دختران در شكستن تصورات بيهوده از
ناتواني هاي ذهني زنان بسيار موءثر بوده ولي هنوز اكثريت 
جامعه معتقدند كه مردان بهتر از عهده سرپرستي و مديريت 
برمي آيند. 
اين تصور البته مبتني برآن است كه حافظه تاريخي جامعه 
تعريفي كه از مديريت ارايه مي دهد، تعريفي سياسي و مبتني 
برتئوري غلبه است. 
جامعه قدرت اداري را با قدرت سياسي برابرمي داند و از
مدير، فردي را مجسم مي كند كه بايد اراده خود را
برديگران تحميل كند و قدرت تغيير رفتار ديگران را به سوي 
هدف داشته باشد. 
اين تئوري با نحوه انتصاب مديران در كشور همخواني 
يافته است،" بويژه در حوزه دولتي "كه انتصابات مديران 
رده پايين تا حد رئيس دبيرخانه هم از طريق گزينش هاي 
سياسي انجام گيرد، به اين تفكر دامن مي زند. 
ادامه دارد


<مقاله>

كورتر از همه كسي بود كه نمي خواست ببيند

نگاهي بر رمان "كوري "نوشته: "ژوزه ساراماگو" 
" ژوزه ساراماگو" نويسنده پرتغالي متولد سال 1922 است. وي، 
در سال 1998 جايزه نوبل را از فرهنگستان سوئد دريافت 
كرد. به گفته منتقدان صاحب نام بين المللي، ساراماگو، از
تاثيرگذارترين نويسندگان زنده جهان به شمار مي رود. از
رمان كوري تا آنجا كه ما اطلاع داريم دو ترجمه به زبان 
فارسي منتشر شده است. يكي ترجمه مينو مشيري كه اساس نقد
حاضر است و ديگري ترجمه اي است از اسدالله امرايي مترجم 
داستان هاي كوتاه. 
" كوري "اين كتاب، يك كوري معمولي نيست اين كوري، كوري 
سفيد است. در حالي كه، در كوري معمولي، فرد در سياهي 
مطلق است. 
كورهاي اين كتاب، چنين احساس مي كنند كه در" درياي شير" 
افتاده اند، يا در" مه "گير كرده اند. آنها نمي بينند، 
اما، سياه هم نمي بينند. بلكه، همه چيز در نظر آنها سفيد
است. 
در اين مورد، "مردي كه اول كور شد" به دكتر مي گويد: 
" انگار كه چراغي خاموش شود، يا بهتر بگويم روشن شود. "
و منظور او اين است كه، كوري اش در سفيدي مطلق است. 
اما در حقيقت، ساراماگو با اين تمثيل، از همان ابتداي 
كتاب به خواننده مي گويد كه اين كوري، يك كوري روشنگر
است; "چراغي است كه روشن شده است "و سفري به خويشتن است. 
كوري، بهانه اي است كه قهرمان هاي كتاب با آن، سفر
محنت بارشان را به درون خود و به قلب واقعيت هايي كه پيش 
از اين نمي توانستند ببينند، آغاز مي كنند; "كوري، 
برايشان نه به معناي غرق شدن در يك تاريكي معمولي، بلكه 
زندگي، درون هاله اي فروزان بود. "
تمثيل ديگري كه ساراماگو درباره كوري دارد، زماني است كه 
دكتر،" مردي كه اول كور شد" را معاينه مي كند. دكتر
مي فهمد كه، ناگهاني كور شدن يك مرد سي و هشت ساله و آن 
هم كوري سفيد، بيماري عجيبي است. از اين رو، بيمار را
پشت دستگاه اسكنر مي نشاند. در اين جا، دستگاه دكتر به 
اطاقك اعتراف كليسا تشبيه مي شود: 
" ] [دستگاه، نمونه جديدي از اتاقك اعتراف كليسا را تداعي 
مي كرد، در اينجا، چشمها جانشين كلمات مي شد و اقرار
گيرنده مي توانست مستقيما" روح اقرار كننده را ببيند. "
دكتر، با اين تمثيل، حكم كشيشي را دارد كه تنها از راه 
مكاشفه در روح مرد بيمار، قادر است از راز اين بيماري با
خبر شود. در واقع، ساراماگو از همين ابتداي كتاب، با
استفاده از تمثيل "كليسا" نشان مي دهد كه منظور او از
كوري، كوري مجازي نيست بلكه منظور او، كوري وجدان بشري 
است. 
نكته ديگر، درباره قهرمان هاي بي نام كتاب است. "اسم "،
در جهان كورها معني ندارد. به همين خاطر، قهرمان هاي 
كتاب، يا با شغلشان به ما معرفي مي شوند يا با مشخصه هاي 
رفتاري و ظاهري و يا با نحوه كور شدنشان: 
" مردي كه اول كور شد"،" دكتر"،" زن دكتر"،" دزد"،" دختري 
كه عينك دودي داشت "،" پسربچه "،" سگ اشكي "،" همسر مردي كه 
اول كور شد" و" پيرمردي كه چشم بند سياه داشت "نام 
قهرمان هاي اين كتاب است. 
ساراماگو، با اين كار، رايج ترين قراردادهاي نگارش را از
كتابش مي گيرد و ما را به سمت "تجريد"، سوق مي دهد. 
تجريدي كه، رويكردي واقعي به جهان اطراف دارد. به همين 
منظور، او گاهي خودش منتقد داستانش مي شود و از اتفاق ها
نتيجه مي گيرد همين كار باعث مي شود، اين رمان به ظاهر
تخيلي به قدري واقعي جلوه كند كه گاهي خواننده نيز، خودش 
را يك كور گيج فرض مي كند! 
جالبترين قسمتهاي رمان، فصل هاي مربوط به بازداشتگاه 
است. كورها به آنجا فرستاده مي شوند تا ساير مردم شهر به 
كوري مبتلا نشوند. فضا سازي اين فصل ها، يادآور" پرواز
برفراز آشيانه فاخته "(ديوانه از قفس پريد)است و به 
همان ميزان، انتقادي، معترضانه و سياسي است. 
ساراماگو در اين فصل ها، از يك كوري جهاني مي نالد. او
نشان مي دهد كه وقتي آدمهاي كوردل، براي لقمه اي غذا به 
جان هم مي افتند، چه تصوير مضحك و نكبت باري دارند; آنها
بي آنكه همديگر را ببينند، دستهايشان را در هوا تكان 
مي دهند و به خلا مشت مي كوبند. 
ساراماگو، معتقد است كه اين كورها هستند كه هميشه در حال 
جنگند: 
" باز هم حاضري آدم بكشي؟ اگر مجبور باشم. من هيچ وقت از
شر اين كوري خلاص نمي شوم. "
در آغاز رمان، اين خشونت، آن قدرها به نظر نمي آيد. اما
درست مثل فاجعه كوري كه رفته رفته، تمام مردم شهر به آن 
مبتلا مي شوند، خشونت و وحشي گري هم در بازداشتگاه به 
اوج مي رسد. 
كورهاي قدرت طلب، غذاي سايرين را غصب مي كنند و در ازاي 
آن، پول و چيزهاي ديگر طلب مي كنند. 
" چقدر راست گفته اند كه كورتر از همه، كسي بود كه 
نمي خواست ببيند. "
كار، به قدري بالا مي گيرد كه بازداشتگاه از نظم خارج 
مي شود و آنها همچون حيوانات زندگي مي كنند: 
" ما به دوران گروههاي سرگردان بدوي برگشته ايم، با اين 
تفاوت كه ديگر فقط چند هزار زن و مرد در طبيعت پهناور و
بكر نيستيم، بلكه هزاران ميليون انسان، در جهاني فرسوده 
و قلع و قمع شده هستيم. "
در بين كورهاي بازداشتگاه، تنها" زن دكتر" بيناست. او،
تنها كسي است كه بينايي اش را از دست نداده است و تا آخر
رمان هم حتي زماني كه همه مردم شهر كور مي شوند بينا
مي ماند. 
او، تمثيلي از اميد است. حضور او، نه فقط براي خواننده 
مايه اميد است بلكه براي دكتر، پيرمردي كه چشم بند سياه 
داشت، دختري كه عينك دودي داشت و ساير شخصيت هاي اصلي 
كتاب، مايه اميد است. 
زن دكتر، تمثيلي از فرد آگاه است. او ناظر جهل است. ناظر
كورمال كورمال رفتن ها، زمين خوردن ها و ناظر پايان 
يافتن كار جهان است. 
او به دليلي كه خودش هم نمي داند، بينا مانده است. اما
اين موضوع مهم نيست كه او به چه دليل خاصي بينا مانده 
است ساراماگو، بر اين موضوع تاكيدي ندارد بلكه آنچه او
مي خواهد نشان دهد اين است كه، در جهاني يكسره كور، كاري 
از يك بينا برنمي آيد. به اين ترتيب، زن دكتر هم پابه 
پاي كورها رنج مي كشد، قرباني مي شود و چون زن هاي كور
بازداشتگاه مورد ظلم واقع مي شود. 
ساراماگو دنياي آرماني اش را در اين زن مي جويد او، 
مظهر عدالت خواهي، مبارزه و خشم اجتماعي است: در فصلي از
رمان، زن دكتر از ستمي كه بر زنان كور مي رود به ستوه 
مي آيد و با يك قيچي، سركرده كورهاي شورشي را مي كشد: 
" كي لازم مي شود دوباره آدم بكشم... وقتي كه آنچه هنوز
زنده است مرده باشد". 
نكته ديگر، ديدگاهي است كه ساراماگو، نسبت به زنان دارد. 
او علاوه بر اينكه، توانايي ديدن(به معني بيداري)و
خصلت هاي انساني را در يك زن مي جويد و او را مادر و
حامي گروه قرار مي دهد، ساير زنان را هم در جايگاه مناسب
و برتري مي نشاند.(يكي از نمونه هايش وقتي است كه جهل و
شكم پرستي جهان را فرا گرفته است. ساراماگو، نشان مي دهد
كه درچنين زمانه اي، مردان كور طاقتشان تمام مي شود و از
جوانمردي شان دست مي كشند اما زنان كور، همچنان به اخلاق 
و خصلت هاي زنانه شان پايبند هستند.)
بنابراين، به نظر مي رسد، ساراماگو علاوه بر اينكه زن 
دكتر را شخصيت مثبت داستان قرار مي دهد" زن "را نيز مظهر
" قدرت "و" نيكي "معرفي مي كند. 
بالاخره، پس از يك دوره مرگ احساسي بشر، همه مردم به 
همان طرز غريبي كه بينايي شان را از دست داده بودند، آن 
را باز مي يابند. صحنه اي كه افراد بي نام رمان، 
بينايي شان را باز مي يابند به اندازه صحنه هاي خشونت 
باركوري، تاثيرگذار است. 
جهان خشكي كه تا چند لحظه قبل، از بوي گند مردار و
فاضلابهاي پر آكنده بود، بعد از يك دوره رياضت، از نو به 
دنيا مي آيد. 
اما كوري به آنها چه آموخته است؟
ظاهرا"، آنها فقط به زندگي اميدوارتر شده اند، در
خيابان ها آواز مي خوانند و از بينايي شان لذت مي برند. 
اما، خواننده و قهرمان هاي اصلي كتاب به مسائل زيادي 
پي برده اند. 
كوري، براي قهرمان ها نعمت بزرگي است وقتي آنها كور
مي شوند به حقيقت دروني شان پي مي برند و از شر ظاهر
پرزرق و برق خلاص مي شوند. 
" دختري كه عينك دودي داشت "، تنها به خاطر كوري اش 
مي تواند به "پيرمرد كه چشم بند سياه داشت "علاقه مند
شود و زماني كه بينايي اش را باز مي يابد هيچ برايش مهم 
نيست كه به پيرمرد زشت و طاسي دل بسته است. چون او، به 
تكامل رسيده است. كوري، به "مردي كه اول كور شد" ثابت 
مي كند كه عقايد انسان، تحت تاثير شرايط شكل مي گيرد و
به همين خاطر، هميشه در سيطره شرايط قرار دارد. 
به هر حال، اين بيماري با اينكه بسيار رنج آور است، 
براي قهرمان ها و خواننده مفيد است. "كسي نديده است كه 
خير به شر بينجامد، بلكه هميشه شر به خير انجاميده است. "
اين بيماري، باعث مي شود كه جهل، ظلم، انسانيت و عشق، 
عينيت پيدا كند كوري مجازي، شري است كه به بينايي دروني 
كه خير است انجاميده است. كوري، براي قهرمان ها به منزله 
بينايي است. به همين خاطر، زماني كه بيماري مجازي كوري 
درمان مي شود، آگاهي و چشم دروني قهرمان ها هم كور
مي شود و زندگي، دوباره جامه ابريشمي غلط انداز خود را
به تن مي كند. 
اين هنگام است كه زن دكتر با افسوس مي گويد: 
" چرا ما كور شديم، نمي دانم، شايد روزي بفهميم، مي خواهي 
عقيده من را بداني، بله بگو، فكر نمي كنم ما كور شديم، 
فكر مي كنم ما كور هستيم، كور اما بينا، كورهايي كه 
مي توانند ببينند اما نمي بينند. "
ميترا لبافي

آنچه پس از انقلاب رخ داد يك جنبش ادبي 
بود

گفت وگو با كريستف بالايي(بخش پاياني)
* چندي قبل نقل قولي از شما شده بود كه ادبيات داستاني 
پس از انقلاب با تمام ادبيات قبل ايران همسنگ است. در
اين مورد ديدگاه خود را توضيح دهيد. 
به اعتقاد من ادبيات پس از جنگ، يك ادبيات فوق العاده 
زنده است. اين نشان مي دهد كه جامعه ايران، جامعه اي در
حال انفجار است. به نظر من در سال هاي قبل از انقلاب به 
دليل نوع رژيم سياسي ايران، ادبيات راكد شده بود. 
نويسندگان خوبي آن زمان هم بودند اما آنچه پس از انقلاب
رخ داد يك جنبش ادبي است. متاسفانه چيزي كه وجود دارد و
براي من خيلي مهم است، آن است كه اين ادبيات در خارج از
كشور به اندازه كافي شناخته نشده است. البته باز هم بعد
از انقلاب وضعيت بهتر شده و آن هم شايد به لطف 
ايراني هاي مقيم خارج از كشور باشد. هنوز كه هنوز است 
تعداد مترجمان بسيار كم است و آثار مهم نشر ايراني در
خارج شناخته شده نيست از گلشيري در فرانسه دو كتاب
ترجمه شده و هر كدام سوكسه بسيار خوبي داشته اند: شازده 
احتجاب و فتح نامه مغان. در فرانسه هر كه اين داستان ها
را خوانده به شدت تحت تاثير قرار گرفته است. برخي 
رمان هاي دولت آبادي هم به آلماني ترجمه شده و استقبال 
از آنها هم عجيب و غريب بوده است. 
* بد نيست بپرسم كه انعكاس كم ادبيات ايران در كشورهاي 
غربي را معلول كم كاري مترجمين مي دانيد يا دشواري هاي 
ذاتي آثار داستاني ايران؟
شايد اين مساله يك جنبه فرهنگي داشته باشد كه نگذارد به 
اين آساني ها آثار ايراني ترجمه شود. اما دليل دوم شما
منتفي است. اگر آثار هدايت را در نظر بگيريم، الان در
فرانسه تقريبا" كل آثارش ترجمه و چاپ شده و توجه به 
هدايت در فرانسه شگفت انگيز است و شما نمي توانيد اهل 
كتابي را در فرانسه پيدا كنيد كه آثار او را نشناسد اما
خيلي ها نام دولت آبادي، رواني پور و پارسي پور را
نمي شناسند. 
* آيااين به خاطر آن بوده كه هدايت از تكنيك هاي آشناي 
غربيها استفاده مي كرده يا حرف هايي مي زده كه در فرهنگ 
فرانسه قابل فهم تر بوده؟ يعني هدايت طوري به دنيا نگاه 
مي كرده كه غربيها بيشتر آن را مي فهميده اند؟
مساله تكنيك قصه نويسي به نظر من اصلا" در ميان نيست. 
دولت آبادي هم از تكنيك روايي استفاده مي كند اما بومي 
بودن فضاي داستان هاي دولت آبادي شايد در اين امر موءثر
بوده است. در خواندن "كليدر" كافي است آداب و رسوم 
ايراني ها را نشناسي يا منطقه خراسان را نشناسي تا بخش 
مهمي از داستان را متوجه نشوي. 
* آيا اين مشكل درمورد ماركز يا خوان رولفو وجود نداشته؟
ماركز را اگر به دقت مطالعه كنيد مي بينيد كه مسائل 
بومي را در يك چارچوب خيلي كلي وارد كرده كه مانعي در
فهم داستان ايجاد نمي كنند و آثارش يك جنبه جهاني پيدا
كرده اند كه فرانسوي ها و ايراني ها بخوبي با آن كنار
مي آيند. ترجمه آثار دولت آبادي به آلماني نشان از
آمادگي آلماني ها براي خواندن آثار اوست، هر چند كيفيت 
ترجمه هم تعيين كننده است، اما در مجموع فكر نمي كنم كه 
ما غربي ها نتوانيم اين سنت ترجمه اي را كه شما داريد
داشته باشيم. 
* شايد چون احتياج نداريد. 
ولي اين وضع دارد عوض مي شود. فرانسوي ها تازه 
فهميده اند كه ابرقدرت نيستند و يك قدرت متوسط هستند و
نسل جوان فهميده اند كه بايد زبان هاي خارجي را ياد
بگيرند البته زبان فارسي هنوز زياد شناخته شده نيست ولي 
هر سال حدود 50 تا 60 نفر در مدرسه زبان هاي شرقي 
ثبت نام مي كنند كه بد نيست. الان وضع كمي هم بهتر شده. 
فكر مي كنم اگر ده نفر مترجم خوب داشته باشيم، ادبيات 
فارسي خيلي بهتر معرفي خواهد شد. الان در فرانسه آمادگي 
روحي براي پذيرش ادبيات معاصر ايران هست. در اوايل 
انقلاب نگرش منفي به ايران به عنوان مانع عمل مي كرد اما
خوشبختانه اين مشكل در حال حل شدن است و اوضاع خيلي عوض 
شده است. مردم آگاه شده اند. من نمي خواهم به مطبوعات 
غرب انتقاد كنم، ولي واقعا" بعضي چيزها كه در مورد ايران 
مي نويسند از واقعيات خيلي دور است. حداقل من كه در
ايران هستم مي بينم كه خيلي دور است. هر توريست فرانسوي 
هم كه به ايران مي آيد مي بيند كه ايران چقدر با تصويري 
كه از آن در مطبوعات فرانسه منعكس شده متفاوت است. 
به هر حال آمادگي هست اما هنوز قدرت ترجمه نيست. 
* از شما متشكرم

ثبت نام در آموزشگاه كاردانش حوزه هنري

گروه هنري: آموزشگاه مهارتي كاردانش هنر و ادبيات سوره 
وابسته به حوزه هنري سازمان تبليغات اسلامي در رشته هاي 
بازيگري، فيلمنامه نويسي، چاپ باتيك، طراحي معماري داخلي، 
نمايشنامه نويسي، نقاشي روي سفال، سفالگري نقش برجسته، 
نقاشي گل و مرغ، داستان نويسي و كتاب آرايي ثبت نام 
مي كند. 
داوطلبان مي توانند همه روزه از ساعت 15 الي 20 به آدرس: 
خيابان حافظ، پايين تر از خيابان طالقاني، خيابان رشت، 
بن بست ستوده مراجعه و يا با شماره تلفن هاي 6401366 و
6464037 تماس حاصل فرمايند.

روزنامه" مشاركت "منتشرشد

گروه اجتماعي: نخستين شماره روزنامه مشاركت ارگان جبهه 
مشاركت ايران اسلامي منتشر شد. در سرمقاله نخستين شماره 
مشاركت كه به قلم سيد محمدرضا خاتمي صاحب امتياز و مدير
مسئول اين نشريه نوشته شده آمده است: "تجربه انتشار
روزنامه مشاركت، تجربه اي جديد و در نوع خود كم نظير به 
حساب مي آيد و آن انتشار روزنامه توسط دست اندركاران يك 
حزب است با اين تاكيد كه ارگان رسمي يا سخنگوي جبهه 
مشاركت نخواهد بود ولي قرابت فكري و عملي زيادي با جبهه 
مشاركت خواهد داشت و خوانندگان را با ديدگاهها و مواضع 
حزب بيشتر آشنا خواهد كرد. "
در بخش ديگري از اين سرمقاله آمده است: رعايت اخلاق و
پرهيز از حرمت شكني سرلوحه كار ما خواهد بود و در عين 
اعتقاد و عمل به شفافيت و جديت در انعكاس حقايق و
واقعيت هاي سياسي و اجتماعي، حرمت شكني را روا نخواهيم 
داشت و جفا بر مخالفان را نيز نخواهيم پسنديد، نقد و
انتقاد، مرام ما خواهد بود و در اين راه مي كوشيم هيچكسي 
را محروم از اين نعمت نگذاريم. 
كادر تحريريه روزنامه مشاركت اعضاي تحريريه روزنامه سلام 
مي باشند ستون "الو سلام "از ستونهاي ثابت مشاركت است. 
روزنامه مشاركت در 12 صفحه در قطع مترويي با مطالب
فرهنگي، هنري، اقتصادي، جوان، دانشگاه، سياسي، اجتماعي، 
ورزشي و بين الملل منتشر مي شود. روزنامه همشهري پيوستن 
مشاركت به خانواده بزرگ مطبوعات كشور را تبريك مي گويد و
براي همكاران مطبوعاتي در آن نشريه آرزوي توفيق دارد.

ماهنامه انديشه جامعه منتشر شد

گروه اجتماعي: هشتمين شماره ماهنامه انديشه جامعه با
تاكيد بر عرفان منتشر شد. 
در اين شماره انديشه جامعه مطالبي چون نهان گرايي گريز
از دنياي واقعيت ها، بنيان هاي مادي عرفان، شكل گرايي و
بي شكلي در دين ورزي صوفيانه، عرفان گرايي نوين در جامعه 
ايران، عرفان زدگي و عرفان زدايي و سماع بازاريان با
موسيقي عرفاني به چاپ رسيده است.

كتابخانه بين المللي مونيخ اعلام كرد: 
مرادي كرماني كتاب
" مرباي شيرين "
برگزيده سال شد

گروه علمي و فرهنگي: كتاب داستان مرباي شيرين نوشته 
هوشنگ مرادي كرماني كه سال گذشته از سوي انتشارات معين 
به چاپ رسيده بود، به عنوان كتاب برگزيده سال 1999
كتابخانه بين المللي مونيخ معرفي شد. 
كتابخانه بين المللي مونيخ آلمان ويژه نوجوانان كه در
سال گذشته ميلادي پنجاهمين سالگرد تاسيس خود را جشن گرفت 
با مجموعه اي بيش از پانصد هزار عنوان كتاب به بيش از صد
زبان مختلف در سراسر دنيا شهرت خاصي دارد. 
كتابخانه مونيخ علاوه بر فعاليت هاي گوناگون مانند
برگزاري نمايشگاه ها، انتشار كتاب و... داراي مجموعه اي 
تحت Whith Raven عنوان است كه همه ساله متخصصين ادبيات 
كودك از ميان كتابهاي منتشرشده در سراسر جهان تعدادي را
انتخاب و به صورت مجموعه اي در دسترس علاقه مندان قرار
مي دهند. 
براين اساس در Whith Raven مجموعه 1999 از كتاب مرباي 
شيرين هوشنگ مرادي كرماني كه توسط انتشارات معين منتشر
شده است با عنوان يكي از كتابهاي برگزيده اين كتابخانه 
در سال 1999 نام برده شده است. 
همچنين نام دو كتاب پاپر نوشته محمد ميركياني و پولك ماه 
نوشته اسدالله شعباني كه هر دو توسط انتشارات كانون 
پرورش فكري كودكان و نوجوانان منتشر شده است، در بخش 
معرفي ويژه اين كتابخانه به چشم مي خورد.

همزمان با آغاز سال 2000 ميلادي همايش 
قرآن و مسيحيت برگزار شد

گروه علمي فرهنگي: همزمان با آغاز سال 2000 ميلادي 
" همايش قرآن و مسيحيت "با حضور قائم مقام وزير ارشاد
اسلامي و جمعي از مسئولان فرهنگي كشور و دانشگاهيان عصر
روز شنبه در محل برگزاري هفتمين نمايشگاه قرآن كريم 
برگزار شد. 
در اين همايش سخنرانان حول مباحثي چون جنبش هاي ديني 
اسلام و مسيحيت در هزاره دوم و دريافت مسلمانان و بويژه 
متون مقدس و قرآن مجيد در باب تعاليم حضرت عيسي(ع)،
شخصيت و زندگي ايشان و بازتاب آن در ادب فارسي سخناني 
ايراد كردند.

چاره كار دارو نيست !

اظهارات قهرمانان بدنسازي كشوردرباره شرايط پيشرفت در
رشته هاي بدنسازي 
سرآغاز; 
دوشنبه 22 آذر در صفحه علمي فرهنگي، گزارشي از افزايش 
مصرف داروهاي آنابوليك در ميان جوانان زير 20 سال، بويژه 
دانش آموزان دبيرستاني چاپ شد. دراين گزارش مضرات 
استفاده ازاين داروها و دلايل گرايش جوانان به مصرف 
داروها عنوان شد. چون در حال حاضرجمع كثيري از
دانش آموزان دبيرستاني به سمت مصرف اين داروها روي 
آورده اند و در كنار تمرينات بدنسازي، از انواع داروهاي 
آنابوليك و مشتقات آن نيز استفاده مي كنند، سعي كرده 
بوديم ابعاد منفي اين مسئله را تشريح كنيم. مصرف اين 
داروها در درازمدت، عوارضي چون يرقان، مشكلات كبدي، 
سرطان كبد، بزرگ شدن پستان ها در آقايان، اختلال در غدد
جنسي، ناتواني جنسي(عقيمي)، سردرد، افسردگي، تهوع و
استفراغ، ريزش موي سر، تغيير در رفتار و... را درپي دارد. 
به علاوه، مصرف مداوم اين داروها، باعث وابستگي بدني به 
دارو مي شود. 
به رغم عوارضي كه مصرف اين داروها در پي دارد، بسياري از
جوانان زير 20 سال، به دليل ناآگاهي و نيز تبليغات منفي، 
به طور گسترده اي از داروها استفاده مي كنند. 
بسياري از جواناني كه به سمت مصرف اين داروها گرايش پيدا
كرده اند، دوست دارند كه خيلي زود و طي حداكثر 4 ماهه 
بدنشان به آن اندازه اي كه مي خواهند برسد و اصطلاحا" 
حجيم شود و چاره كار را نيز در مصرف فراوان داروهاي 
آنابوليك مي دانند. در صورتي كه بدنسازي از رشته هايي 
است كه نياز به كار فراوان، تغذيه مناسب، استراحت كافي و
رياضت ورزشي مستمر دارد، به علاوه در اين شرايط، 
مي بايست فعاليت خود را چند سال در اين حالت ادامه دهند
تا از هيكلي ورزيده و پيكري زيبا برخوردار شوند ولي ذوق 
و شوق ورزيده شدن و خوش هيكل شدن در ميان اين جوانان به 
حدي است كه چاره كار را تنها درمصرف داروهاي آنابوليك 
مي دانند و در نتيجه از راههاي مختلف به تهيه اين داروها
مي پردازند. حتي به مربيان خودشان در برخي باشگاههاي 
بدنسازي، فشار مي آورند كه اين داروها را برايشان فراهم 
كنند. نتيجه هم در نهايت به جاي اين كه باعث سلامتي و
شادابي آنها شود، معكوس خواهد بود. 
با تني چند از قهرمانان ملي و جهاني رشته هاي گوناگون 
بدنسازي و پاورليفتينگ كشور درباره اين ورزش ها كه در
ميان دانش آموزان طرفداراني پيدا كرده است، گفت وگوهايي 
صورت داده ايم و نظريات آنها را درباره عوارض داروها، 
شرايط پيشرفت دراين ورزش ها و برخي مسايل ديگر جويا
شده ايم كه در پي مي آيد. گفتني است اين گفت وگوها، در
پي مراجعه حضوري حدود ده نفر از اين ورزشكاران و اعتراض 
آنها به مطلب چاپ شده در روز 22 آذر صفحه علمي فرهنگي، 
تنظيم و تقديم خوانندگان محترم همشهري، بويژه جوانان 
عزيز ورزشكار مي شود. 
حميد سلطان 
آمارها نشان مي دهد كه حدود 800 باشگاه بدنسازي و
پاورليفتينگ در تهران وجود دارد. همه اين باشگاهها
زيرنظر اداره كل تربيت بدني و اداره اماكن تربيت بدني 
فعاليت مي كنند. يكي از شرايط داشتن مجوز باشگاه كه 
مهمترين شرط اصلي است، نبودن دارو و دوپينگ در مكان 
ورزشي است. بنابراين نمي توان گفت كه در همه باشگاهها
دارو به طور قطع و يقين عرضه مي شود و به دست ورزشكاران 
مي رسد. 
البته دوپينگ تنها ويژه يك ورزش، يعني ورزش پرورش اندام 
نيست، بلكه در همه جهان و در همه رشته ها وجود دارد. 
همان طور كه مشاهده كرديم، در كشتي فرنگي نيز مدال كم 
رنگ دوپينگ به چشم مي خورد. در صورتي كه قهرمانان 
وزنه برداري ايران خوش درخشيدند و يك مدال طلا نيز در
پرورش اندام جهاني كسب كرده ايم و هيچ آزمايش دوپينگي 
نشان نداده كه ورزشكاران قهرمان ما دارو مصرف كرده اند. 
امر ورزش در ايران، امر والايي است. جوانان زير 20 سال 
مي بايست در ساختن اندام و سلامت خودشان به ورزش روي 
بياورند. همان طور كه مي دانيم، عقل سالم در بدن سالم 
است. از اين رو، لازم است اداره كل آموزش و پرورش شهر
تهران با داير كردن سالن هاي ورزشي و فراهم كردن لوازم 
مورد نياز، در ساعات ورزش و در مقطع دبيرستان به 
دانش آموزان در زمينه پرورش اندام و پاور ليفتينگ 
آموزش هاي ضروري و مفيد را ارائه دهد. 
بر اساس جديدترين يافته هاي علمي در زمينه ورزش، مادر
همه ورزش ها، كار با وزنه است. چون در درجه اول، هر
ورزشي نياز به توان بالاي بدني دارد و اين توان، بايد از
نوجواني به بدن داده شود. 
لازم مي دانم به كليه جوانان و ورزشكاران توصيه كنم كه 
مصرف دارو به هيچ عنوان به رشد عضلات و پيشرفت آنان كمك 
نمي كند، بلكه آنان دچار بيماريهاي مختلف و امراض خطرناك 
خواهند شد. البته مصرف مكمل هاي غذايي و مصرف آمينه 
اسيدهاي مجاز نيز با نظر پزشكان ورزشي پيشنهاد مي شود. 
در اداره كل تربيت بدني، بازرساني وجود دارند كه براي 
جلوگيري از شيوع مصرف دوپينگ فعاليت مي كنند و رسالت 
جلوگيري از دوپينگ به عهده آنها است. اگر شخصي، به ويژه 
مربيان محترم ورزش در دبيرستانها، اين پديده را مشاهده 
كرد مي تواند با آنها تماس بگيرد و مشكلات موجود در
زمينه دوپينگ را بيان كند تا قداست ورزش ما در ميهن 
اسلامي، لكه دار نشود. 
در پايان به اين كلام حضرت امام خميني(ره)اشاره مي كنم 
كه فرمودند: "من ورزشكار نيستم، ولي ورزشكاران را دوست 
دارم. "به اين اميد كه در هر محله و يا هر مدرسه، ما
شاهد قوي ترين مرد و پيكرهاي زيبا باشيم كه از عقل سالم 
و برجسته اي نيز برخوردار باشند. 
مهدي فاطمي 
همه مربي هايي كه از سوي فدراسيون وزنه برداري، كارت 
مربيگري گرفته اند، داراي اطلاعات كافي درباره عوارض 
داروهاي مختلف، برنامه هاي غذايي و نحوه تمرينات هستند. 
به همين خاطر به دليل تعهدي كه دارند، تلاش مي كنند تا
جلوي مصرف داروهاي آنابوليك را توسط افراد تازه كار
بگيرند. البته برخي از مربي هايي كه حتي در مقاطعي، 
قهرمان كشور نيز شده اند گاهي اوقات چنين قرص هايي را در
ميان افرادي كه به بدنسازي مي پردازند، توزيع مي كنند. 
ولي همه مربي ها، دست به اين كار نمي زنند، بويژه 
مربي هايي كه كارت مربي گيري گرفته اند. 
از طرفي، كساني كه در سطح بالا كار مي كنند و عضو تيم 
ملي و يا قهرمان كشور هستند، براي شركت در مسابقه ها
مي بايست در تست دوپينگ شركت كنند. بنابر اين، به دليل 
تاثيرات اين داروها، از مصرف آنها خودداري مي كنند. 
چند عامل در رشته هاي بدن سازي باعث پيشرفت شخص مي شود. 
استراحت كامل، برنامه غذايي مناسب و برنامه ورزشي صحيح 
از عواملي است كه باعث پيشرفت در اين ورزش مي شود. شخصي 
كه از ساعت 8 صبح تا 10 شب فعاليت دارد، مي بايست ساعت 
10 شب بخوابد و استراحت كند. در حالي كه بسياري از
جوانان ما تا پاسي از شب بيدار هستند. اين بيداري باعث 
مي شود كه بدن آنها خيلي دير حجيم شود. به علاوه، 
مي بايست بين 5 تا 6 وعده غذا بخورند و اين تغذيه نيز
صحيح و مناسب باشد. اين افراد در كنار تغذيه مناسب، 
مي توانند از برخي پودرهاي پروتئين مجاز نيز استفاده 
كنند. 
برنامه هاي صحيح ورزشي نيز، عامل ديگر حجيم شدن بدن است 
و مي بايست چندين سال كاركرد و زحمت كشيد تا بدن به آن 
حد كه مي خواهيم برسد. اين سه عامل در كنار يكديگر باعث 
پيشرفت در بدنسازي است. در حالي كه بسياري از افراد، 
مي خواهند در مدت دست كم يك سال با استفاده از انواع 
داروهاي مختلف مثلا" حجيم شوند. ولي استفاده از اين 
داروها، حداكثر 10 درصد كاراست و 90 درصد ديگر با تمرين 
و تغذيه و استراحت مناسب، صورت مي پذيرد. 
محراب فاطمي 
جوانان بويژه دانش آموزاني كه قصد دارند ورزشي را دنبال 
كنند، بهتر است ابتدا در باره آن ورزش تحقيق كنند. يعني 
در نظر بگيرند كه با توجه به فيزيك بدن و شرايط آن ورزش 
و ساير عوامل، چه ورزشي براي آنها مناسب است. ضمن اين كه 
انتخاب مربي بويژه در ورزش هايي چون پرورش اندام و پاور
ليفتينگ داراي اهميت است. 
در همه ورزش ها، بويژه بدنسازي و پاورليفتينگ، شخص بايد
تلاش كند و زحمت بكشد تا در اين ورزش پيشرفت كند. با
مصرف دارو نمي توان در اين ورزش پيشرفت كرد تغذيه صحيح، 
خواب كافي و برنامه ورزشي مناسب از جمله عواملي است كه 
باعث پيشرفت در اين ورزش مي شود. ضمن اين كه 
مي بايست هماهنگي و برنامه ريزي هاي كاملي نيز هنگام 
پرداختن به ورزش وجود داشته باشد. 
مربي هايي كه در برخي مكانهاي ورزشي اقدام به توزيع دارو
در ميان ورزشكاران مي كنند، فاقد مجوز هستند. چون اكثر
آنها مسئوليت ندارند و حتي برخي نيز فاقد حكم مربيگري 
هستند. در صورتي كه در اين ورزش ها، مي بايست چندين سال 
كار كرد تا بدن به حجم مورد نظر برسد.

كتابهاي جديد از نشر آتيه

از سوي نشر آتيه كه در حوزه هاي مختلف، آثار قابل 
اعتنايي رابه بازار نشر عرضه مي كند، كتابهاي جديدي بر
روي پيشخوان كتابفروشي ها قرار گرفت. مشخصات برخي از اين 
كتابها كه همگي آنها چاپ اول هستند، به شرح زير است: 
* صد سال سينما يا سده /سينما نوشته: بيژن /اشتري دو
هزار /نسخه 130 صفحه، /رقعي 750 تومان. اين كتاب در ده 
فصل، سينما را در دهه هاي قرن بيستم مورد بررسي قرار
مي دهد و از تصاوير و تحليل هاي خوبي برخوردار است. 
* چند گفتار درباره /توتاليتاريسم مقالاتي از: 
داستايوفسكي، نچائف، ميلوش، كوندرا و /كولاكوفسكي ترجمه: 
عباس /ميلاني سه هزار /نسخه 176 صفحه، /رقعي هزار تومان. 
مفتش بزرگ از داستايوفسكي، رساله عملي براي يك انقلاب از
نچائف، ذهن دربند نوشته ميلوش، رمان و اروپا از كوندرا، 
توتاليتاريسم و فضيلت دروغ از كولاكوفسكي عناوين بخشهاي 
مختلف اين كتاب را تشكيل مي دهند كه توسط ميلاني، استاد
گروه علوم سياسي و تاريخي دانشكده نتردام كاليفرنيا
ترجمه شده است. 
* گامهاي مرد /محكوم نوشته: هلن /بريجين ترجمه: محمد
/حفاظي دو هزار /نسخه 226 صفحه، /رقعي 8500 ريال. اين 
كتاب حاصل كوشش ده ساله موءلف آن كه يك راهبه كاتوليك، 
نويسنده، سخنران و سازمان دهنده برنامه هاي اجتماعي است، 
در ديدارهاي مداوم او با يك محكوم به مرگ و خانواده 
مقتولين فراهم آمده است. 
* دستور زبان /گشتاري نوشته: دكتر منيره احمد /سلطاني 
هزار /نسخه 84 صفحه، /وزيري 4000 ريال. اين كتاب، حاصل 
تجربيات و تدريس موءلف در مراكز تربيت معلم و آموزشهاي 
ضمن خدمت معلمان است كه درباره دستور زبان گشتاري و بر
مبناي زبان شناسي و معناشناسي پديد آمده است. 
* سالهاي آتش و /برف آيدين /آغداشلو 3600 /نسخه 400 صفحه، 
/وزيري 2000 ريال. سالهاي آتش و برف را كه نشر آتيه با
همكاري كتاب سيامك منتشر كرده، به برگزيده گفتارها و
گفت وگوهاي آيدين آغداشلو در سالهاي 71 تا 1378 اختصاص 
يافته و از ساختار وظاهري زيبا برخوردار است. 
* از خوشي ها و /حسرتها آيدين /آغداشلو 2500 /نسخه 340
صفحه، /وزيري 1700 تومان اين كتاب را هم نشر آتيه با
همكاري كتاب سيامك به چاپ رسانده و در آن با گفتارها و
گفت وگوهاي آغداشلو در سال هاي 53 تا 1370 در حوزه هاي 
مختلف هنر آشنا مي شويم.

اينترنت، ارتباط مهدكودك را با منزل 
فراهم كرد

والدين كانادايي كه نگران كودكان خود در مهدكودك هستند، 
قادرند از طريق شبكه اينترنت به هنگام كار، آنان را
مشاهده كنند. 
روزنامه" نشنال پست "نوشت: مهدكودكي در شمال 
تورنتواولين جايي است كه با قرار دادن دوربين هايي كه به 
شبكه اينترنت وصل است، اجازه مي دهد والدين هر زمان كه 
خواستند كودكانشان را در حال استراحت، غذاخوردن، و يا
بازي در طول روز مشاهده كنند. 
والدين با ورود به اينترنت از طريق رايانه خود، يك شماره 
رمز را وارد ساخته و سپس تصوير ويديويي زنده اي را از
محل هاي مختلف مهدكودك مشاهده مي كنند. 
يكي از مادران اظهار داشت: اين اقدام احساس امنيت 
بيشتري در من به بوجود مي آورد، چرا كه به راحتي قادر
هستم رفتار با فرزندم را ببينم. 
وي و همسرش پس از پشت سر گذاشتن يك تجربه نامناسب با
پرستار بچه، تصميم گرفتند كودك 18 ماهه خود را به مهدكودك 
بسپارند. 
در آمريكا نيز صدها مهدكودك چنين خدماتي را به والدين 
ارائه مي دهندو تعدادي از مدارس نيز در صدد هستند، اقدام 
مشابهي انجام دهند. 
اين خواسته ها پس از انتشار اخبار متعدد درباره 
بدرفتاري مربيان وپرستاران با كودكان افزايش يافته است. 
دو هفته پيش يك پرستار بچه در ايالت كبك كانادا تحت 
محاكمه قرار گرفت، چرا كه تصاوير يك دوربين مخفي حكايت از
آن داشت كه به شدت با بچه تحت مراقبت خود بدرفتاري كرده 
بود. 
استفاده از چنين دوربين هايي توسط والدين كانادايي رواج 
دارد و شركتي كه اين دوربين ها را به فروش مي رساند، 
اعلام كرد دست كم هفته اي ده عدد ازآنها فروخته مي شوند. 
بهاي اين دوربين ها 150 دلار است و در هر جا مي توانند
به طور مخفيانه نصب شوند و فضايي را تحت پوشش قرار دهند.

با انتشار بيانيه اي خطاب به رياست محترم 
دانشگاههاي تهران براي 
جمهوري رئيسان 
مقابله با آلودگي هواي شهرهاي بزرگ اعلام 
آمادگي كردند

گروه علمي فرهنگي: روءساي يازده دانشگاه بزرگ تهران با
انتشار بيانيه اي خطاب به رياست محترم جمهوري آمادگي 
دانشگاههاي خود را براي مقابله با آلودگي هواي شهرهاي 
بزرگ كشور اعلام كردند. 
به گزارش روابط عمومي دانشگاه تربيت مدرس، در اين بيانيه 
كه به امضاي آقايان دكتر حسن ظهور، سيدمنصور خليلي عراقي، 
سيدكاظم اكرمي، هادي نديمي، عبدالحميد رياضي، سعيد
سهرابپور، رضا امراللهي، سيدجواد ازهري، نجفقلي حبيبي، 
محمدرضا حافظي و سعيد سمنانيان رسيده، آمده است: 
آلودگي پيشرونده و شديد هواي تهران و ديگر شهرهاي بزرگ 
كشور كه در سال جاري به حدي وحشتناك و نگران كننده رسيده 
است، پديده اي زشت و تاسف بار بوده و حاكي از
عقبافتادگي مدنيت در جامعه ما و كاستي در پيش گيري و
آينده نگري نهادهاي مسئول مربوط مي باشد. اين امر زندگي 
ميليون ها ايراني را شديدا" تحت تاثير قرار داده و
متاسفانه شنيده مي شود كه جان تعدادي از شهروندان ما را
نيز گرفته و سلامتي خيل بسياري را متاثر نموده است. 
طبيعتا" آحاد مردم از دولت انتظار دارند تمهيدات لازم را
براي برطرف نمودن اين معضل بكار بندد، ولي پس از اوج 
گرفتن بحران مشاهده مي شود كه شهردار محترم تهران براي 
يافتن راه حل با سفير ژاپن ملاقات كرده و با قول پرداخت 
5/2 ميليارد دلار نفتي از سرمايه هاي ملي، از بيگانگان 
استمداد و ياري مي طلبد. ما روءساي دانشگاههاي تهران با
اطلاع دقيق از توان و بنيه علمي دانشگاهها به استحضار
مي رسانيم، با عنايت به وجود اساتيد و متخصصين عالي رتبه 
و دلسوزي كه به خوبي از عهده برنامه ريزي و طراحي و
اجراي همه جانبه مراحل مختلف مقابله با آلودگي هواي 
شهرهاي بزرگ كشور برمي آيند، رويكرد و مراجعه به 
كارشناسان فرنگي را دون شان دولت خدمتگزار و مردمي شما
دانسته و معتقديم بايد با اعتماد و تكيه به نيروهاي 
داخلي كه از دستاوردهاي انقلاب كبير اسلامي و سيره حضرت 
امام(ره)مي باشد، مانع رجوع به روش هاي مرسوم و متداول 
در رژيم قبل گرديد.

اسامي پذيرفته شدگان مراكز آموزش عالي 
اعلام مي شود
فرهنگيان چهارشنبه

گروه علمي فرهنگي: اسامي پذيرفته شدگان دوره هاي 
كارشناسي و كارداني ضمن خدمت مراكز آموزش عالي فرهنگيان، 
15 دي ماه جاري اعلام مي شود. پذيرفته شدگان اين دوره ها
در دو دوره كارشناسي و دو دوره كارداني مشغول به تحصيل 
مي شوند دوره هاي كارشناسي دبيري و فني به 15 و 11 رشته 
و دوره هاي كارداني عمومي و فني نيز به 13 و 5 رشته 
تقسيم مي شوند. اين دانشجويان، از بهمن ماه سال تحصيلي 
7978، درمراكزآموزش عالي فرهنگيان سراسر كشور، فعاليت 
آموزشي خود را آغاز مي كنند.

آموزش و پرورش شهرستانهاي تهران سرباز
معلم مي پذيرد

گروه علمي فرهنگي: پيرو بخشنامه ارسالي از وزارت آموزش و
پرورش، اداره كل آموزش و پرورش شهرستان هاي استان تهران، 
معلمان وظيفه(فوق ديپلم، ليسانس و فوق ليسانس)را براي 
تدريس در نقاط محروم و مورد نياز روستايي به كار خواهد
گرفت. 
كليه مشمولين داوطلب كه داراي دفترچه فاقد مهر غيبت و
با تاريخ اعزام آذر 78 لغايت خرداد 79 مي باشند، 
مي توانند تا تاريخ 15/11/78 اقدام به ثبت نام و پر كردن 
فرم هاي مربوط در مناطق مجري طرح سرباز معلم كنند. 
در استان تهران نواحي طالقان، ناحيه يك كرج، ساوجبلاغ، 
ناحيه دو شهريار، رباط كريم، كهريزك، فشافويه، پيشوا، 
پاكدشت، فيروزكوه و قرچك محل ثبت نام و ارائه مدارك است.

از سوي آموزش و پرورش اعلام شدزمان 
برگزاري امتحان تعليمات ديني ايثارگران

گروه علمي فرهنگي: امتحان درس تعليمات ديني ويژه 
دانش آموزان ايثارگر 25 دي ماه جاري برگزار مي شود. 
به گزارش روابط عمومي اداره كل آموزش و پرورش شهر تهران، 
باتوجه به اعلام تعطيلي روز شنبه 11/10/78 امتحان درس 
تعليمات ديني پايه سوم راهنمايي ايثارگران در تاريخ 
25/10/78(ساعت 13)برگزار مي شود.

هفت شماره بن جديد كارگري براي دريافت 
كالا اعلام شد

گروه اقتصادي: 7 شماره بن جديد كارگري براي دريافت كالا
از سوي ستاد بن كارگري اعلام شد. 
به گزارش روابط عمومي وزارت كار و امور اجتماعي از سري 
بن هاي شش ماهه اول سال 1376 كارگران متاهل يا معيل، بن 
شماره 54 براي دريافت 8 كيلوگرم برنج وارداتي و بن شماره 
55 براي دريافت يك حلب 5/4 كيلويي روغن نباتي و بن شماره 
56 براي دريافت 5 كيلوگرم شكر اعلام شد. 
از سري بن هاي شش ماهه دوم 1375 كارگران مجرد نيز بن 
شماره 25 جهت دريافت 4 كيلوگرم برنج وارداتي و بن شماره 
26 جهت دريافت 4 كيلوگرم برنج وارداتي و بن هاي شماره 27
و 28 در مجموع براي دريافت يك حلب 5/4 كيلوئي روغن نباتي 
اعلام شد. با توجه به اعلام آمادگي اتحاديه امكان براي 
تامين و توزيع كالا دارندگان بن هاي يادشده مي توانند
ضمن مراجعه تدريجي به عاملان توزيع و بدون پرداخت 
هيچگونه وجهي سهميه اعلام شده را دريافت كنند.

وزير كار و امور اجتماعي: بايد از امنيت 
گروههاي جامعه دفاع كرد
قانوني همه

گروه اقتصادي: وزير كار و امور اجتماعي گفت: تامين امنيت 
اجتماعي مهم ترين نياز كشور محسوب مي شود زيرا در اين 
صورت امنيت سرمايه، نيروي كار و ديگر نيازهاي حياتي 
اقشار جامعه نيز تامين خواهد شد. 
به گزارش روابط عمومي وزارت كار حسين كمالي وزير كار و
امور اجتماعي در ديدار اعضاي كانون عالي انجمن هاي صنفي 
كارفرمايان با بيان اين مطلب، افزود: احساس ناامني، موجب
بروز ناهنجاري ها مي شود. بنابراين بايد از امنيت قانوني 
همه گروههاي جامعه دفاع كرد. هم كارگران و هم كارفرمايان 
بايد بخاطر فعاليت و تلاش مستمر خود به زندگي بهتر دست 
يابند. زيرا روابط اقتصادي پايدار در شرايط تامين منافع 
طرفين ايجاد مي شود. 
وزير كار با ابراز خرسندي از تشكيل كانون عالي انجمن هاي 
صنفي كارفرمايان، اين تشكل را نمايندگان واقعي جامعه 
كارفرمايايي كشور دانست و گفت: متاسفانه پس از 20 سال، 
شاهد ايجاد اين تشكل هستيم اما اميدواريم با تلاش مضاعف 
اعضاي اين تشكل، جامعه كارفرمايي كشور از اين طريق به 
ساماندهي مطلوب دست يابد زيرا كانون عالي كارفرمايان يك 
ركن مهم درسه جانبه گرايي است و
مي تواند نقش مهم و مفيدي با همكاري و تعامل تشكل هاي 
كارگري و دولت در ايجاد روابط كار مطلوب ايفا كند. 
وي با تاكيد بر ارتباط مستمر تشكل هاي كارگري و
كارفرمايي دولت، افزود: هدف ما همكاري صميمانه با اين دو
تشكل به عنوان دو نهاد مدني مهم جامعه است و اميدواريم 
اين تشكل ها همچون گذشته در چارچوب منافع ملي خواسته هاي 
خود را پيگيري كنند. 
كمالي با اشاره به اينكه جامعه كارگري و كارفرمايي كشور
به آن حد از آگاهي دست يافته اند كه ديگر، به مسائل جزيي 
توجه ندارند، بلكه مسائل كلي و منافع ملي را مد نظر قرار
مي دهند، گفت: كانون عالي انجمن هاي صنفي كارفرمايان، 
نمايندگان واقعي جامعه كارفرمايي محسوب مي شود و بايد
تفكر توليدي را در جامعه ترويج دهد و به اين امر مهم 
عنايت نمايد كه براي قشر مولد جامعه، منافع ملي بيش از
منافع شخصي اهميت دارد. 
وزير كار و امور اجتماعي با اشاره به اينكه جامعه 
كارفرمايي كشور در جايگاه واقعي قرار نگرفته، گفت: دليل 
اين امر اين است، كه بخشي از جامعه كارفرمايي كشور از
نظام فئودالي و سنتي تجاري وارد بخش صنعت شده است. در
حالي كه امروز نوع تفكر مديريت فئودالي و سنتي منسوخ شده 
و حتي از منظر توسعه انساني نيز شكل فعاليت و نوع مديريت 
جامعه كارفرمايي تغيير يافته است. جاي خوشبختي است كه 
تعداد اينگونه كارفرمايان در مقابل مديران روزآمد بسيار
اندك است، اما تاثيرگذار و متاسفانه افراد مغرض اين گونه 
كارفرمايان را ملاك مي گيرند. 
وي افزود: متاسفانه چهره جامعه كارفرمايي كشور، چهره 
سودجو و منفعت طلب در جامعه معرفي و شناسانده شده است كه 
حاضر است منافع ملي را قرباني سود شخصي كند. و به نظر من 
لازم است كانون عالي با تلاش خود اين نگرش منفي را تغيير
دهد زيرا كارفرمايان واقعي كشور به عنوان دلسوزان توليد
و اشتغال همواره براي تامين منافع ملي تلاش مي كنند. 
كمالي دستيابي به اطلاعات و دانش فني روز را لازمه 
مديريت نوين و علمي دانست و گفت: عدم دانش روز معضلي است 
كه جامعه كارفرمايي كشور با آن روبرو است و نقصي بزرگ 
براي اين قشر محسوب شده و بايد با تلاش اين جامعه و
همكاري دولت كمبودها مرتفع شوند. 
وي ايجاد كميته تحقيق و پژوهش در كانون عالي كارفرمايان 
را ضروري برشمرد و اظهار داشت: كارفرمايان در تمامي 
كشورها بويژه كشورهاي توسعه يافته، گروهي اثرگذار بر
سياستهاي اقتصادي، اجتماعي و حتي سياسي كشور هستند كه 
متاسفانه اين خلاء در كشور ما وجود دارد و كارفرمايان ما
كمتر نظرات خود را به صورت منسجم مطرح مي سازند. شايد
علت آن نيز تاكنون عدم وجود تشكلي قانوني كه سياست 
نمايندگي كليه كارفرمايان را داشته باشد بوده است. 
وزير كار افزود: بخش ناكارآمد بازرگاني كه فقط به 
واسطه گري مي انديشد، توليدكنندگان واقعي جامعه را با
هزاران مشكل روبرو ساخته و ضروري است تا كانون عالي 
كارفرمايان، با مطالعه و تحقيق درباره موضوعاتي نظير
تاكيد بر ارتقاء استانداردهاي توليد، سياست هاي پولي، 
مالي، ارزي و مسائل صادرات طرح و نظر دهد. البته تحقق 
اين مهم بدون وجود يك پشتوانه علمي وكارشناسي ميسر نيست. 
وي تصريح كرد: بسياري از تصميم گيريها در ارتباط مستقيم 
با كارفرمايان است اما تاكنون آنها كمتر بصورت منسجم 
نظرات خود را ابراز كرده اند. 
در اين ديدار احمدخان لو رئيس هيات مديره كانون عالي 
انجمن هاي صنفي كارفرمايان طي سخناني با قدرداني از
تلاش هاي وزارت كار و اموراجتماعي در ايجاد اين كانون، 
گفت: هدف ما، اعتلاي اقتصادي كشور است و كانون مصمم است 
با تلاش هاي خود سرمايه دار را به سرمايه گذار در بخش 
توليد تبديل كند. 
وي تامين امنيت شغلي را نياز اصلي جامعه دانست و گفت: 
يكي از اهداف مهم ما، پيگيري اصل سه جانبه گرايي است. 
احمدخان لو، كانون عالي انجمن هاي صنفي كارفرمايان را
تنها نماينده كارفرمايان در جامعه دانست و خواستار
همكاري تمامي دستگاههاي دولتي براي تقويت اين تشكل شد. 
همچنين دبير اين كانون نيز طي سخناني با تاكيد بر اينكه 
تقابلي بين كارگر و كارفرما وجود ندارد، گفت: كارگران و
كارفرمايان با صميميت و همدلي مي توانند موجبات پويايي 
اقتصاد كشور را فراهم سازند. 
وي گفت: جامعه كارفرمايي حقوق كارگران را بايد در چارچوب
قانون تامين كند و ما تلاش مي كنيم موضوع پيمانهاي 
دستجمعي را نيز در كنار قوانين و مقررات موجود پيگيري و
اجرا كنيم. 
وي خواستار حمايت وزارت كار و امور اجتماعي از اين تشكل 
شد و گفت: ضروري است در تمامي مجامع قانوني كشور كه 
كارفرمايان در آن نماينده دارند نمايندگان كانون عالي 
كارفرمايان نيز حضور رسمي داشته باشند.

درخواست ونزوئلا براي تعويق نشست سران 
اوپك

ونزوئلا از كشورهاي عضو اوپك خواسته است با تعويق نشست 
ماه مارس سران در كاراكاس تا اواسط ژوئيه موافقت كنند. 
به گزارش رويتر از دبي نمايندگان اوپك گفتند دليل اين 
درخواست ونزوئلا ويراني هاي گسترده ناشي از سيل و رانش 
زمين است كه ماه گذشته در اين كشور رخداد اگر اين 
درخواست پذيرفته شود نشست بعدي اوپك در ماه مارس در وين 
برگزار مي شود.

اعتبار كارت سوخت سواري هاي گازسوز تمديد
مي شود

گروه اقتصادي: شركت ملي پخش فرآورده هاي نفتي ايران در
باره تمديد اعتبار كارت سوخت خودروهاي سواري شخصي گازسوز
اطلاعيه اي صادر كرد. در اين اطلاعيه تاكيد شده است، 
پيرو اطلاعيه پيشين در زمينه تمديد اعتبار كارت سوخت 
خودروهاي سواري شخصي گازسوز و براي رفاه هر چه بيشتر
صاحبان اينگونه خودروها كه اعتبار كارت سوخت آنها به 
پايان رسيده است و شماره سمت راست پلاك آنها به شماره 2
ختم مي شود مي توانند با در دست داشتن مدارك مورد نياز
از روز يكشنبه دوازدهم تا چهارشنبه پانزدهم دي ماه به 
واحد صدور كارت ساختمان بيهقي در ميدان آفريقا مراجعه 
كنند. 
همچنين براي خودروهاي شخصي كه پيش از دوم آبان ماه 78
كيت گاز نصب كرده اند بزودي كارت صادر مي شود.

افزايش صادرات به افغانستان

گروه اقتصادي: با بازگشايي مرز دوغارون صادرات به 
افغانستان افزايش يافت. با بازگشايي مرز دوغارون كه از
زمان تحولات اخير افغانستان و شدت گرفتن آتش جنگ داخلي 
بر روي ناوگان حمل ونقل جاده اي مسدود شده بود زمان و
هزينه هاي حمل محموله هاي ترانزيتي و صادراتي به مقصد
افغانستان به طور چمشگيري كاهش و ميزان صادرات افزايش 
يافت. از زمان بازگشايي مرز دوغارون در پايان آبان ماه 
امسال تا پايان هفته اول آذرماه در طول يك هفته نزديك به 
519 تن كالاي صادراتي و 5391 تن كالاي ترانزيتي از اين 
مسير وارد خاك افغانستان شده است.

در سال گذشته بيش از 150 ميليارد ريال 
محصولات باغي صادرشد

مديركل ميوه هاي سردسيري و خشك وزارت كشاورزي گفت: ارزش 
صادرات محصولات باغي ايران سال گذشته به بيش از 150
ميليارد ريال رسيد. 
مهندس نورالدين مولوي ديروز در گفت و گو با خبرگزاري 
جمهوري اسلامي با اشاره به اهميت توليد ميوه هاي سردسيري 
در ايران، سطح باغات سردسيري كشور را در سال گذشته بالغ 
بر 798 هزار هكتار و محصولات آنها را در مجموع 8/5 ميليون 
تن ذكر كرد. 
وي افزود: سطح باغات ميوه يك ميليون و 500 هزار هكتار
است و از اين ميزان 41 درصد را محصول باغات ميوه هاي 
سردسيري تشكيل مي دهد سال گذشته حدود 2 ميليون و 300
هزارتن انگور در كشور توليدشد و صادرات انگور و كشمش در
همين سال به حدود 83 هزار تن و به ارزش 65ميليارد ريال 
رسيد. 
به گفته مولوي ميزان توليد سيب درختي كشور سال گذشته به 
يك ميليون و940 هزارتن رسيد كه از اين ميزان 150 هزار تن 
به ارزش 28 ميليارد ريال صادر شد. 
در همين مدت 54 هزار تن كنسانتره سيب، انگور و آلبالو به 
ارزش 40 ميليارد ريال صادر شد. 
وي سطح زيركشت محصولات خشكباري شامل بادام، گردو و فندق 
در كشور راحدود 203 هزار هكتار و محصولات آنها در سال 77
را بالغ بر 270 هزار تن اعلام كرد. 
در همين مدت 360 هزارتن محصولات باغي شامل به، گلابي، 
زرشك، عناب وسنجد و همچنين مقدار سه هزار و 942 تن بادام 
و مغز بادام به ارزش 13ميليارد ريال صادر شد. وي گفت: سطح 
باغات ميوه هسته دار شامل زردآلو، هلو، شليل، آلبالو و
گيلاس دركشور در سال گذشته به 106 هزار هكتار رسيد كه از
اين سطح حدود 930 هزارتن محصول برداشت شد مهندس مولوي با
اشاره به اهميت افزايش محصولات خشكباري از جمله بادام و
گردو، برضرورت اصلاح باغات سيب وانگور و نيز بهبود توليد
محصولات صادراتي تاكيد كرد و افزود: توسعه باغات بادام 
ديرگل و تجاري درسال 77 با 11 درصدرشد نسبت به سال 76، 
بالاترين ميزان رشد را در توسعه باغات ميوه كشور به خود
اختصاص داد. 
وي توسعه باغات فني و تجاري بادام، گردو، فندق و انگور
را ازشاخص هاي مهم برنامه سوم توسعه معاونت امورباغباني 
وزارت كشاورزي اعلام كرد و اعتبار پيش بيني شده در قالب
طرح طوبي براي توسعه و جايگزيني باغات سردسيري و خشك و
نيزبهبود كيفي توليد كشمش در سال جاري را 250 ميليارد و
400 ميليون ريال ذكر كرد.

دوران رهبران اقتدارگراي شرق آسيا به 
پايان رسيده است

كيش شخصيت در اين منطقه رو به افول است 
* آخرين اقدام يك نظامي براي رهبري دولت تايلند، انتخاب
" سانچيندا كراپايون "به عنوان نخست وزير براي مدت 48 روز
در سال 1992 بود كه به تظاهرات گسترده مردم در خيابانهاي 
بانكوك منجر شد
مردان قدرتمند سياسي آسيا به كجا رفته اند؟ در واقع برخي 
از آنها هنوز پابرجا هستند و در شفق هزاره جديد گام 
برمي دارند و برغم نشانه هاي رشد دمكراسي در منطقه سايه 
برخي ديگر از آنها همچون شبحي به سوي "قرن آسيا" نزديك 
مي شود. 
بسياري از معروفترين رهبران اقتدارگراي قرن بيستم همچون 
" ني وين "در ميانمار(برمه)فرناندو ماركوس در فيليپين، 
دنگ شيائوپينگ در چين و سوهارتو در اندونزي در دهه گذشته 
سقوط كرده اند و يا مرده اند. 
اما امروزه در آغاز هزاره جديد هنوز مشخص نيست كه چه چيز
جايگزين آنها خواهد شد، يك نسل جديد مردان قدرتمند و
رژيم هاي اقتدارگراي ديگر يا نظام هاي سياسي كثرت گرا و
دمكراتيك تر. 
اندونزي
بحران دو سال اخير آسيا و شورشهاي خياباني ماه مه 1998
اندونزي سوهارتوي قدرتمند را برآن داشت تا به حكومت 
اقتداري 30 ساله خود كه با حمايت ارتش و شبكه گسترده 
فاميلي ادامه يافته بود پايان دهد. انتخابات پارلماني 
تابستان امسال در اندونزي پاياني بر نفوذ عصر سوهارتو
بود. انتخابات پارلماني و سپس انتخاب رئيس جمهور جديد در
اندونزي تحولات سياسي مهمي در سال جاري است كه سوهارتو و
تاحدودي ارتش را براي اولين بار طي چندين دهه گذشته از
تصوير سياسي اين كشور به كنار نهاده است. 
مالزي
در حالي كه اندونزيايي ها مردان سياسي قدرتمند خود را
كنار زده اند، آخرين انتخابات عمومي مالزي كه ماه گذشته 
برگزار شد ثابت كرد كه ماهاتير محمد نخست وزير اين كشور
هنوز نيرويي است كه نبايد آن را دست كم گرفت. 
ائتلاف جبهه ملي حاكم ماهاتير محمد اگر چه به دليل 
برخورد شديد وي با انور ابراهيم دوست سابقش و معاون نخست 
وزير تا حدودي محبوبيت خود را از دست داد اما در
انتخابات پيروز شد و براي يك دوره پنج ساله ديگر به قدرت 
بازگشت. 
ماهاتير محمد كه از سال 1981 نخست وزيري مالزي را بر
عهده دارد اكنون ديرپاترين رهبر انتخابي در اين قاره 
محسوب مي شود. بحران اقتصادي اخير شرق آسيا و
كمك نخواستن ماهاتير محمد از كشورهاي غربي براي بهبود
اقتصاد مالزي نقش عمده در تقويت و استمرار قدرت او داشته 
است. ماهاتير محمد كه از قبل خود را به عنوان حامي اصلي 
" ارزشهاي آسيايي "و مخالف ارزشهاي غربي مطرح كرده بود
چند ماه قبل اعلام كرد بهبود اقتصاد مالزي و خروج آن از
بحران" بدون كمك هيچ قدرت خارجي يا بدون بوسيدن پاي كسي "
حاصل شده است. 
سنگاپور
اگرچه 10 سال از زماني كه "لي كوان يو" نخست وزير
قدرتمند سنگاپور قدرت را در نوامبر 1990 به "گوچوك تونگ "
واگذار كرد، مي گذرد اما هنوز به نظر مي رسد كه مردان 
قدرتمند تا حدودي در صحنه سياست اين كشور حضور دارند. 
بحران اقتصادي شرق آسيا و بويژه ناآرامي در اندونزي و
التهاب سياسي در مالزي كه دو همسايه سنگاپور هستند، موجب
شد تا مردم سنگاپور از دولت با ثبات اين كشور كه امور را
به خوبي اداره كرده قدرداني كنند. 
لي كوان يو كه طي 31 سال حكومت اقتداري خود سنگاپور را
از يك جزيره باتلاقي به يك منطقه آباد و موفق تبديل كرد
اكنون با نگاهي پدرانه به سنگاپور مي نگرد و راه را براي 
به قدرت رسيدن فرزندش "كي هين لونگ "پس از بازنشسته شدن 
نخست وزير فعلي كه احتمالا" قبل از انتخابات عمومي سال 
2002 خواهد بود، هموار كرده است. 
اگرچه لي كوان يو مدت طولاني با مشت آهني حكومت كرد اما
اكنون هم گوو لي كوچك ناچار هستند تصويري دمكراتيك تر از
حكومت خود ارائه كنند. 
فيليپين
در فيليپين كثرت گرا شبح ماركوس كه 10 سال قبل در حال 
تبعيد در هاوايي مرد، هنوز بر اين كشور سايه افكنده است. 
ماركوس قبل از اين كه با اعتراضات عمومي در سال 1986
سرنگون شود به مدت 20 سال با ديكتاتوري تمام بر فيليپين 
حكم رانده بود. 
شباهتهاي بين دولت انتخابي فعلي ژوزف استرادا و رژيم 
سابق ماركوس مشكلاتي را باعث شده و در مواردي اصلاحات 
اساسي را مانع گرديده است. به عنوان نمونه پيشنهاد
استرادا براي اصلاح قانون اساسي سال 1987 به منظور تطبيق 
با شرايط جهاني و تسهيل جذب سرمايه گذاري خارجي 
مخالفتهايي به دنبال داشته است. مخالفان نگران اين هستند
كه استرادا به عنوان دوست نزديك و صميمي ماركوس بخواهد
از اين امر براي تغيير آن اصل قانون اساسي كه دوره رياست 
جمهوري او را به 6 سال محدود كرد استفاده نمايد. 
تايلند
تايلند شايد تنها كشوري در منطقه باشد كه به خوبي 
توانسته است خود را از زير سلطه نظاميان قدرتمند و حكومت 
اقتداري نجات دهد. اكنون نظاميان قدرتمندي همچون فيبول، 
ساريت، تانوم، پراپات و نارونگ بدون ترديد به گذشته تعلق 
دارند. 
آخرين اقدام يك نظامي براي رهبري دولت تايلند، انتخاب
" سانچيندا كراپايون "به عنوان نخست وزير براي مدت 48 روز
در سال 1992 بود كه به تظاهرات گسترده مردم در خيابانهاي 
بانكوك منجر شد. 
پس از درگيريهاي خشونت آميز بين سربازان و طرفداران 
دمكراسي در ماه مه 1992، ارتش تايلند صحنه سياسي اين 
كشور را به طور كامل ترك كرد و قدرت در دست سياستمداران 
منتخب مردم قرار گرفت. بسياري از تحليلگران معتقدند
تحولات ماه مه 1992 به ارتش تايلند نشان داد كه جامعه 
اين كشور از پيچيدگي زياد برخوردار شده كه نظاميان ديگر
قادر به اداره آن نيستند. 
نظام هاي تك حزبي 
در حال حاضر نظام هاي تك حزبي باقيمانده در آسيا همچون 
چين، لائوس، كره شمالي، ميانمار و ويتنام ممكن است 
موفقيتهايي در پرورش گروه مردان قدرتمند سياسي براي 
هزاره آينده داشته باشند، اما حتي در اين كشورها نيز
اكنون كيش شخصيت در حال افول است. 
رئيس جمهور و رئيس حزب كمونيست چين جيانگ زمين نيز
هنگامي كه در روز اول ماه اكتبر امسال در مراسم روز ملي 
چين با لباسي شبيه مائو و به تقليد از دنگ شيائوپينگ 
قدرتمند از داخل يك اتومبيل ليموزين سرباز مشغول سان 
ديدن از سربازان بود از سوي مردم پكن بيشتر مورد تمسخر
قرار گرفت تا تشويق و تحسين. حتي در كامبوج هون سن 
قدرتمند كه در سال 1997 براي تحكيم قدرت خود به كودتا
عليه دولت خودش دست زد اكنون بر خلاف روند تاريخ حركت 
مي كند و به گفته تحليلگران به موازات نهادينه شدن امور
كامبوج از طريق اعمال شيوه هاي عمل استاندارد در روند
تصميم گيري و چارچوبهاي حقوقي نوين، قدرت و نفوذ رهبران 
فردي در اين كشور محدود خواهد شد. 
منبع: خبرگزاري آلمان 
ترجمه: علي صباغيان

سرمايه گذار خارجي به سرمايه داران داخل 
مي كند
كشور نگاه

مدتي است بحث جذب سرمايه گذاري خارجي بالا گرفته و
نشست ها و همايش هاي متعدد برپا مي شود تا دولت را در
رسيدن به اين مقصود كمك كند وزارت معادن و فلزات هم كه 
مي خواهد از ديگران عقب نماند همايشي بين المللي برگزار
كرد و در آن طرح هاي معدني موجود در كشور را به 
شركت كنندگان داخلي و خارجي ارائه و آنها را به 
سرمايه گذاري در اين طرح ها تشويق كرده. از آنجا كه جذب
سرمايه گذاري خارجي به فرض اين كه تحقق يابد مسائل و
پيامدهايي قابل توجه در بردارد، لازم است به نكاتي چند
در مورد بحث سرمايه گذاري به طور عام و سرمايه گذاري در
بخش معادن ايران به طور خاص توجه شود. 
در اقتصاد ايران ميزان سرمايه گذاري در سطح مطلوبي نيست 
و به همين دليل نرخ رشد اقتصادي نيز ناكافي است. 
بنابراين هيچ بحثي وجود ندارد كه براي ايجاد اقتصاد سالم 
و پويا و ارتقاي رشد اقتصادي كشور، ميزان سرمايه گذاري 
بايد افزايش يابد. براي افزايش ميزان سرمايه گذاري، 
پيش نيازهايي وجود دارد كه اهم آنها عبارتند از: ايجاد
حالت ثبات و پايداري در مالكيت، تعيين امنيت 
سرمايه گذاري، حذف قوانين و مقررات فراوان و دست و پاگير
دولتي و سرانجام حذف شرايط رقابت نابرابر. اگر چه مقوله 
" سوددهي "هم درجاي خود مهم است ولي چون اغلب طرح هاي 
صنعتي و بخصوص معدني در ايران از سوددهي بالايي 
برخوردارند و كشور ما نيزبراي سرمايه گذاري چه به 
وسيله ايرانيان مقيم خارج و چه خارجيان، جاذبه فراوان 
دارد، لذا اصل موضوع سرمايه گذاري نگراني به وجود
نمي آورد. ولي اگر اين پيش نيازها برآورده شوند، ميزان 
سرمايه گذاري در كشور افزايش مي يابد، در غير اين صورت 
نه با سمينار و همايش مي توان ميزان سرمايه گذاري را
افزايش داد و نه با زور و يا تشويق و پند و ارز. 
مساله مهم ديگر آن است كه از ديدگاه علم اقتصاد
نمي توان سرمايه گذاري خارجي و داخلي را از هم جدا كرد و
يا جداگانه آنها را مورد بررسي قرار داد. در حال حاضر
مردم داخل كشور رغبتي به سرمايه گذاري در طرحهاي دراز
مدت مانند استخراج معادن - علي رغم سوددهي مناسب آنها- 
نشان نمي دهند. اما اگر شرايط براي ايجاد سرمايه گذاري 
جديد داخلي آماده شود و مردم كشور به جاي سرمايه گذاري 
در فعاليت هاي غيرتوليدي و يا حداكثر در صنعت ساختمان 
سازي، به صنايع دراز مدت تر از جمله معادن روي آورند، آن 
گاه خارجيان هم به دنبال آنها خواهند آمد. اما اگر
بخواهيم ابتدا سرمايه خارجي به كشور وارد شود ناچار بايد
امتيازهاي فراواني به خارجيان داده شود. در حالي كه اگر
همين امتيازها در اختيار سرمايه گذاران داخل كشور قرار
گيرد، قطعا" در بخش معدن سرمايه گذاري خواهند كرد. اعطاي 
امتياز به خارجيان و قايل شدن هر گونه استثنا به نفع 
آنها نسبت به سرمايه گذاران داخلي تنها شرايط رقابت 
نابرابر را باعث مي شود و درنتيجه بازدهي اقتصادي كشور
باز هم پايين تر خواهد آمد در اين شرايط سرمايه گذاران 
و صاحبان صنايع داخلي دچار سرخوردگي بيشتر مي شوند و
آنها هم از راه هاي مختلف تلاش مي كنند سرمايه هاي خود
رااز كشور خارج كنند. در مورد معادن مساله خاص ديگري نيز
وجود دارد و آن موضوع اكتشاف ذخاير معدني است كه كاري 
است پرمخاطره، طولاني مدت و پرهزينه، به همين دليل 
نمي توان انتظار داشت كه هيچ شركت داخلي و يا خارجي در
اين گونه طرحها سرمايه گذاري كند و لذا به جز استفاده از
بودجه عمومي براي اجراي هرگونه فعاليت اكتشافي در معادن 
راهي به نظر نمي رسد. 
تمايز بين سرمايه گذاري خارجي و داخلي كاري فاقد مبنا، 
غيراصولي و خلاف آموزه هاي علم اقتصاد است. پيش از مهيا
شدن زمينه ها و بسترهاي لازم براي سرمايه گذاري، هرگونه 
كوشش تبليغاتي براي جذب سرمايه گذاري خارجي چندان موءثر
نخواهد افتاد. در بهترين شرايط مقدار ناچيزي ارز وارد
كشور مي شود ولي در حدود همان مقدار به وسيله صاحبان 
سرمايه داخلي و يا مردم عادي از كشور خارج خواهد شد. 
سيدكاظم اورعي - دانشكده معدن دانشگاه تربيت مدرس

تغييرات قيمت سهام

(يكشنبه 12 دي)
تغييرقيمت 
آخرين قيمت 
تعدادسهام معامله شده 
نام شركت 
5- 
5200
2546
شيشه و گاز
95- 
2600
1000
شيشه همدان 
119
10100
700
چيني البرز
5
7515
7124
چيني ايران 
578
12154
750
كاشي نيلو
84
5350
21961
سيمان تهران 
89- 
3011
11253
سيمان فارس وخوزستان 
60- 
1140
1500
سيمان شرق 
3- 
17360
1071
فراورده هاي نسوز
20
2770
8001
چين چين 
40
7400
2348
روغن نباتي پارس 
15- 
4130
1075
مارگارين 
2- 
4099
1596
بهپاك 
119
14150
1743
قندنيشابور
8
1720
3000
قندبيستون 
336
7281
1000
شركت شكر
3- 
12698
418
پارس مينو
1
1004
2000
ايران پوپلين 
12
15233
817
افست 
1
4687
8875
كربن ايران 
10- 
6437
400
دوده صنعتي پارس 
2
11406
26700
نفت پارس 
24
24564
1200
نفت بهران 
45
4695
920
پتروشيمي آبادان 
1- 
7912
3015
صنايع شيميايي ايران 
1- 
2847
52595
پتروشيمي خارك 
25
3396
22403
پتروشيمي اراك 
2
5787
1080
كيميدارو
7
8677
200
دارويي رازك 
429
31909
718
پارس دارو
95
1995
1000
البرزدارو
1
4001
750
فرآورده هاي تزريقي ايران 
21
6130
11349
كف 
148- 
3051
12305
ايران تاير
78- 
2061
12966
درخشان تهران 
1- 
3479
500
توليدي تهران 
23
20323
1636
سپنتا
5
3050
10801
لوله وماشين سازي ايران 
1
2761
2981
بسته بندي ايران 
737
2900
2796227
اشتادموتورز
50
2000
1185
كمپرسورسازي تبريز
3- 
8443
5182
ليفت تراك سازي سهند
8- 
3159
1000
سرماآفرين 
1- 
1054
1000
صنايع يخچال سازي لرستان 
283- 
5500
500
قوه پارس 
19- 
3830
69358
ايران خودرو
50
3750
700000
محورسازان ايران خودرو
70- 
5800
9911
لنت ترمزايران 
8- 
6480
440
فنرسازي خاور
1
1600
10000
نيرومحركه 
3
454
1250
حق تقدم نيرومحركه 
14- 
1810
72799
سرمايه گذاري ملي ايران 
2
1040
8600
سرمايه گذاري صنعت بيمه 
40- 
3800
14716
توسعه صنايع بهشهر
20
1300
189862
سرمايه گذاري پتروشيمي 
9- 
2388
955
سرمايه گذاري رنا
4- 
1015
28248
سرمايه گذاري ساختمان ايران 
03/1- 
69/1988
- 
شاخص كل قيمت سهام 
قيمت طلا و ارز
گروه اقتصادي: قيمت فروش سكه بهار آزادي و طلا ديروز در
بازار تهران به اين شرح بود: يك بهار آزادي 62 هزار و
800 تومان، نيم بهار آزادي 36 هزار و 500 تومان، ربع 
بهار آزادي 20 هزار و 500 تومان، يك گرم طلاي 18 عيار: 
6 هزار و 250 تومان. 
هر دلار آمريكا ديروز در بازار تهران كمتر از 873 تومان 
عرضه مي شد و واريزنامه صادراتي در بازار سهام بدون 
تغيير قيمت به ازاي هر دلار 5140 ريال دادوستد شد. 
اخبار كوتاه اقتصادي 
* نخستين تجمع صنفي جوانان در حمايت از بيمه بيكاري در
صورت موافقت وزارت كشور در روز 23 دي ماه سال جاري در
تهران و برخي از شهرستانهاي كشور برگزار مي شود. 
* توليد ناخالص ملي امارات عربي متحده در سال 1999
به دليل افزايش بهاي نفت 5/9 درصد افزايش داشته است. بانك 
صنعتي امارات عربي متحده با انتشار گزارشي اعلام كرد به 
دليل افزايش سهم بخش نفت از 21 درصد در سال 1998 به 26
درصد توليد ناخالص ملي 2/186 ميليارد درهم 7/50
ميليارد دلار افزايش داشته است. 
* براي بيابانزدايي و حفظ و توسعه منابع طبيعي كشور
سازمان جنگلها و مراتع كشور در سال گذشته 90 هزار هكتار
از اراضي بياباني كشور را تحت پوشش عمليات تثبيت شن قرار
داده است. 
* ميزان سرمايه گذاري خارجي در كره جنوبي با 76 درصد
افزايش در مقايسه با سال 1998 به 54/15 ميليارد دلار در
سال 1999 رسيد. سئول پيش بيني مي كند ميزان سرمايه گذاري 
خارجي در اين كشور در سال 2000 به 16 ميليارد دلار برسد. 
* راههاي توسعه روابط اقتصادي ميان جمهوري اسلامي ايران 
و امارات متحده عربي شنبه شب در ديدار سفير جمهوري 
اسلامي ايران با نائب حاكم دبي بررسي شد. 
* گمرك ايران با صدور بخشنامه اي به گمرك هاي كشور اعلام 
كرد تزانزيت همه كالاهايي كه مقصد آنها منطقه ويژه 
اقتصادي سلفچگان است از تاريخ يازدهم دي ماه سال جاري با
رعايت مقررات و ضوابط قانوني بلامانع است.

بخشش محكوم به اعدام پاي چوبه دار

مرتضي اميني مقدم، عفو پاي چوبه دار

شهيد هادي محبي 
گروه حوادث: سحرگاه ديروز خانواده شهيد هادي محبي به 
همراه جمعيت زيادي در ميدان امام حسين(ع)گرد آمده بودند
تا مراسم اعدام قاتل را تماشا كنند. 
به گزارش خبرنگار ما جمعيت انبوهي از شهروندان تهراني با
اطلاع از اينكه مرتضي اميني مقدم قاتل شهيد هادي محبي در
روز يكشنبه دوازدهم دي ماه در ميدان امام حسين(ع)اعدام 
مي شود سحرگاه قبل از اينكه زمان به اذان صبح برسد در
محل وقوع حادثه قتل در ابتداي خيابان دماوند جمع شدند. 
جمعيت به حدي زياد بود كه علاوه بر بخشي از خيابان 
دماوند ميدان امام حسين(ع)و ابتداي خيابان هاي 17
شهريور و انقلاب را فرا گرفته بود. 
در حالي كه هر لحظه بر ميزان جمعيت افزوده مي شد و
بستگان شهيد هادي محبي و مرتضي اميني مقدم در اطراف 
جايگاه اجراي حكم جمع شده بودند، عده اي از جمع حاضران 
با توسل به آيه هاي قرآن تقاضاي قصاص و عده اي ديگر با
بهره گيري از قرآن، احاديث و روايات تقاضاي عفو مي كردند. 
زمان براي بستگان شهيد محبي به كندي و براي خانواده 
اميني مقدم به سرعت مي گذشت، هنوز هوا كاملا" روشن نشده 
بود و مرتضي اميني مقدم در داخل آمبولانس منتظر بود تا
به پاي چوبه دار آورده شود. از طرف ديگر رايزني هاي پشت 
صحنه ميان خانواده قاتل و مقتول ادامه داشت و بستگان 
قاتل قرآن بر دست از پدر شهيد محبي مي خواستند كه 
فرزندشان را ببخشد، جمعيت در بهت و حيرت فرو رفته بود كه 
قاتل را به چوبه دار نزديك كردند، تقاضاها شدت گرفت و
هاله اي از ياس و اميد بر جمعيت مستولي شده بود و هيچكس 
نمي دانست كه چه خواهد شد و در اين هنگام و زماني كه 
مرتضي اميني مقدم براي رفتن به پاي دار مجازات آماده 
مي شد پدر شهيد محبي در آخرين لحظه از خطاي اميني مقدم 
گذشت. غريو شادي و شعف جمعيت حاضر را فراگرفت و فرياد و
تشكر حاضران از پدر شهيد سر به آسمان ساييد. در اين 
هنگام جمعيت حاضر به نشانه سخاوتمندي و گذشت پدر شهيد را
بر روي دست بلند كردند و جوانان غريو شادي سردادند، اشك 
شوق از چشمان پدر و مادر مرتضي سرازير بود، آنها
نمي دانستند كه چگونه بايد از پدر و مادري كه فرزند آنها
را از پاي چوبه دار مجازات رهانيده تشكر كنند. 
در اين هنگام پدر شهيد محبي خطاب به جمعيت حاضر گفت: به 
خاطر رضاي خدا، حفظ ارزش هاي بسيج و به دستور قرآن كريم - 
كه مسلمان ها را توصيه به عفو و گذشت مي كند- از حق خود
گذشت مي كنم. 
مادر شهيد نيز در سخناني هدف خود از اعلام رضايت نسبت به 
متهم را اصلاح وي و توجه خانواده ها به لزوم دقت در
تربيت فرزندان خود بيان داشت. مرتضي اميني مقدم به پاس 
اين همه گذشت گونه ناجي خود را بوسيد و گفت: من اكنون 
احساس بسيار خوبي دارم و احساس مي كنم دوباره متولد
شده ام. از پدر و مادر شهيد محبي به خاطر گذشتشان بسيار
متشكرم. گفتني است پيشتر مرتضي اميني مقدم فرزند حسين در
بيستم آذرماه سال جاري با ضربات چاقو شهيد هادي محبي را
به قتل رساند كه از سوي شعبه 1601 دادگاه عمومي تهران و
به دنبال تقاضاي اولياي دم(پدر و مادر شهيد محبي)به 
قصاص نفس محكوم شده بود، متعاقب اين راي با اعتراض محكوم 
عليه پرونده براي رسيدگي به اعتراض به ديوانعالي كشور
فرستاده شد، مرجع مذكور نيز حكم صادره را مطابق موازين 
شرعي و قانوني تشخيص داده و تاييد كرد. بنا بر اين 
گزارش پس از گذشت خانواده اولياي دم پرونده متهم دوباره 
به شعبه 1601 دادگاه عمومي تهران عودت داده شد تا دادگاه 
نسبت به جنبه عمومي جرم راي خود را اعلام كند. 
اداره امور حقوقي وپيگيري شكايات مردمي كميسيون حقوق بشر
اسلامي ديروزدر نامه اي از خانواده بسيجي شهيد" هادي 
محبي" به دليل عفو قاتل فرزندشان، قدرداني كرد.

در راهروهاي دادگاه 
راحتي پسر يا سرپرستي مادر؟

- مي بخشيد خانم راجع به قيموميت بچه ام سئوالي داشتم. 
- بفرمائيد. 
- مي توانم قيموميت پسرم را به پدرشوهر سابقم بدهم؟
- اگر خودشان قبول داشته باشند مانعي ندارد. 
- چرا مي خواهيد قيموميت بچه را به پدربزرگش بدهيد؟
بعد از ده دقيقه نگاهش در نگاهم گره خورد چشمانش پر از
اشك شده بود مي گذارم تا آرام بگيرد. 
- آنقدر در فكر بودي كه سئوالم را نشنيدي. 
- چرا شنيدم 
- دوست نداري جواب بدهي؟
- بدنبال جواب مناسب مي گشتم. 
- به دليل اينكه هميشه زندگي آرام و بي دغدغه اي داشتم 
عادت نكرده ام كه مشكلات خود را به تنهايي حل كنم در
مورد تامين مخارج خود و تنها پسرم مشكل دارم. 
- از شوهرت جدا شده اي؟
- بله. 
- چرا؟
- به جاي كاركردن دزدي مي كرد هر روز وسايل مختلفي با
خود به خانه مي آورد، آخرين دفعه با خود يك دوچرخه آورد
وقتي به شوهرم اعتراض مي كردم با من دعوا مي كرد و كار
به جنجال مي كشيد. 
- چند وقت است از شوهرت جدا شده اي؟
- سه سال. 
- چرا بچه ات را به پدرش نمي دهي؟
- هيچ كس آدرس محل زندگي شوهرم را نمي داند مجهول المكان 
است.

آخرين دفاع قاتلين صاحبخانه

گروه حوادث: آخرين جلسه رسيدگي به پرونده قتل صاحبخانه 
توسط مستخدمه و همدستانش ديروز در شعبه 1601 به رياست 
قاضي كوه كمره اي برگزار شد. 
به گزارش خبرنگار ما اين پرونده داراي 4 متهم بنام 
هنگامه(ر)، معصومه(ه -)، محمود(ف)و حسين(د)است. 
ديروز متهمان براي آخرين دفاعيات به دادگاه احضار شدند
در اين جلسه وكيل يكي از متهمان بنام حسين(د)به دفاع 
پرداخت. 
وي در ابتدا از هنگامه(ر)متهم رديف اول سئوالاتي نمود
و پس از آن حسين(د)را از هرگونه اتهامي مبرا دانست و
گفت او(حسين)در محل جنايت نبوده و نمي توانسته باشد و
علت آن را اختلاف ساعتي ذكر كرد كه متهم رديف اول به آن 
اعتراف كرده بود در آخر جلسه دادگاه قاضي كوه كمره اي به 
متهمان مهلت داد شايد بتوانند رضايت اولياي دم را جلب
كنند.

حلواي سمي به مرگ و مسموميت 15 نفر منجر
شد

گروه حوادث: در روستاي بيلوردي از توابع بخشداري خواجه 
هريس آذربايجان شرقي در ميهماني افطار قلي صالحي يكي از
اهالي روستا 3 تن كشته و 12 زن، مرد و كودك مسموم و به 
بيمارستانهاي تبريز اعزام شدند. 
به گزارش خبرنگار همشهري از تبريز، دختربچه صاحبخانه در
روز ميهماني افراد فاميل در آشپزخانه به كمك مادرش 
شتافته و ناخودآگاه و اشتباها بجاي دارچين و زردچوبه 
بسته محتوي سم نباتي را بداخل مواد اوليه حلواي نذري 
مي ريزد كه در نتيجه هنگام افطار خود صاحب خانه، دختربچه 
وي و بقيه ميهمانان با خوردن حلوا يكي بعد از ديگري دچار
مسموميت شديد مي شوند اهالي روستا با اطلاع از حادثه 
مسمومين را به بيمارستانهاي امام خميني(ره)و كودكان 
تبريز انتقال مي دهند ولي متاسفانه 3 تن از آنان، 
قلي صالحي و دختربچه وي و يكي ديگر از نزديكان فوت شده و
بقيه تحت معالجه قرار مي گيرند.

عفو برادري بخاطر قتل برادر ديگر

گروه حوادث: در پي چاپ مشخصات جسدي مجهول الهويه در
حوالي تهرانپارس در روزنامه همشهري به فاصله چندين روز
هويت جسد شناسايي، قاتل دستگير و حكم قصاص با رضايت 
اولياي دم نقض شد. 
به گزارش خبرنگار ما پس از كشف جسد نيم سوخته اي در شهرك 
فرهنگيان واقع در فلكه چهارم تهرانپارس كه با گذشت يكسال 
هويت آن ناشناخته باقيمانده بود، با چاپ مشخصات مقتول در
همشهري چهارم دي ماه هويت جسد شناسايي شد. برادر مقتول 
به همراه پسرخاله اش فرداي چاپ خبر به دادگاه آمدند و
اظهار داشتند جسد متعلق به عدنان خداويسي 19 ساله است. 
بنابراظهار برادر مقتول عدنان سربازي فراري بود كه پس از
ازدواج با زن 50 ساله اي بنام كلثومه ناپديد شد و
خانواده عدنان تا روز چاپ خبر كه مدت يكسال است از او
خبري نداشته و فكر مي كردند او به تركيه رفته است. 
مامورين اداره آگاهي در پي تحقيقات خود به برادر مقتول 
ظنين شده و او را مورد بازجويي قرار دادند تا بالاخره وي 
لب به اعتراف گشود و اقرار كرد بر سر اختلاف مالي و
معتاد بودن برادر، او را با ضربات متعدد چاقو از پاي 
درآورد، و براي ردگم كردن و عدم شناسايي جنازه را
سوزانده است. 
با اين اعتراف برادر مقتول در آستانه قصاص و اعدام قرار
گرفت اما اولياي دم به اسماعيلي قاضي پرونده و رئيس شعبه 
1602 دادگاه آمدند و اظهار داشتند بخاطر فرزندمان از خون 
فرزند ديگرمان گذشت كرده و او را مورد عفو و بخشش قرار
مي دهيم.

حكمراني" ولاديمير پوتين "بر روسيه با
تشديد جنگ چچن آغاز شد

استعفاي ناگهاني بوريس يلتسين از رياست جمهوري روسيه و
استقرار ولاديمير پوتين در راس حكومت مسكو اگرچه براي 
بسياري از محافل غيرمنتظره بود، اما بلافاصله توجه 
جهانيان را به تحولات احتمالي دستگاه حكومتي اين كشور
معطوف ساخت. 
ايگور شاه عبدالرسولف معاون دفتر كرملين بروز تغييرات 
جدي وسازماني را درتركيب دولت روسيه و نيز در دفتر رياست 
جمهوري اين كشور غيرمحتمل دانست. 
وي ديروز در گفت وگو باخبرنگاران احتمال هرگونه تغيير
جدي درسطوح بالاي دولتي و نيز در كرملين را رد كرد وگفت: 
من فكر نمي كنم با استعفاي بوريس يلتسين وكفالت رياست 
جمهوري ولاديمير پوتين نيازي به تغييرات در تركيب دولت و
دفتركرملين پديد آيد. 
به گزارش ايرنا، شاه عبدالرسولف به روابط اعضاي دفتر
رياست جمهوري با ولاديمير پوتين اشاره كرد و گفت هيچ 
اختلاف وشكافي بين كفيل رياست جمهوري و دفتر كرملين وجود
ندارد و به طور قطع در آينده نيز چنين اختلافي به وجود
نخواهدآمد. 
به گفته معاون دفتر كرملين، به رغم تعطيلات سال نو، 
ولاديمير پوتين اين روزهاديدارهاي كاري جدي خواهد داشت و
برنامه هاي روز دوشنبه وي نيز طراحي شده است. 
پيشتر ازاين گفته شده بود كه پوتين طي روزجاري بارهبران 
جناح هاي مختلف دور دوم دوماي كشوري و نيز با برخي از
نمايندگان تازه انتخاب شده اين مجلس ديدار وگفت وگو
خواهد كرد. 
معاون دفتر كرملين استعفاي بوريس يلتسين را يك تصميم 
كاملا شخصي رئيس جمهور پيشين روسيه دانست و گفت در صورت 
عدم تمايل يلتسين به كناره گيري از قدرت، هيچ كس قادر
نبود وي را مجبور به استعفا سازد. 
وي به امضاي فرمان حمايت و تضمين امنيت بوريس يلتسين از
سوي ولاديميرپوتين اشاره كرد و گفت: اين فرمان در آينده 
به صورت قانوني براي حمايت از تمام روساي جمهور روسيه در
خواهد آمد. 
ولاديمير پوتين در اولين اقدام خود به عنوان كفيل رياست 
جمهوري روسيه، فرماني را امضا كرد كه بر اساس آن، بوريس 
يلتسين رئيس جمهوري مستعفي از امنيت و مصونيت قضايي 
برخوردار خواهد بود. 
گفته شده است كه اين فرمان شامل افراد خانواده يلتسين 
نيز مي شود. طي يك ساله اخير منتقدان بوريس يلتسين بارها
اعضاي خانواده وي را به سوءاستفاده ازقدرت و شركت در
فسادهاي مالي متهم كردند. 
نخستين تماس 
كلينتون و پوتين ناموفق بود
به گزارش روز يكشنبه تلويزيون بي بي سي درنخستين تماس 
ولاديمير پوتين كفيل رياست جمهوري روسيه و بيل كلينتون 
رئيس جمهور آمريكا، اختلاف نظر جدي ميان دو طرف در مورد
بحران چچن نمايان بوده است. 
در نخستين ساعات سال جديد ميلادي پوتين وكلينتون تلفني 
گفتگو كردند. 
به گفته سخنگوي كاخ سفيد دراين گفت وگوي تلفني كلينتون 
با اشاره به اهميت رابطه با روسيه براي غرب، بر ضرورت 
پايان هرچه سريعتر بحران چچن تاكيد كرد اما پوتين با
تاكيد بر تداوم سياست روسيه در چچن تصريح كرد كه جنگ در
چچن تا ريشه كني به گفته وي عناصر تروريست، ادامه خواهد
داشت. 
شبكه تلويزيوني بي بي سي سفر پوتين در نخستين ساعات سال 
نو به چچن و ديدار و تشويق سربازان روسيه در چچن را مبين 
عزم پوتين به تداوم سياست نبرد در چچن دانست و افزود كه 
در شرايط كنوني، جنگ در چچن توانسته است موفقيت هاي 
عمده اي براي پوتين ايجاد كند. 
بي بي سي افزود: افزايش شديد محبوبيت پوتين نزد افكار
عمومي روسيه وحتي جانشيني او به جاي يلتسين مبين تاثيرات 
مثبت جنگ چچن درايجاد محبوبيت براي پوتين است. 
دراين ميان بسياري از ناظرين سياسي غرب معتقدند اگرپوتين 
نتواند پاياني قابل قبول براي جنگ چچن رقم بزند، نتيجه 
ناگهان برعكس خواهد شد بطوري كه ممكن است پيروزي قاطع 
پوتين در انتخابات آتي رياست جمهوري را به خطر افكند. 
همزمان با تغيير در عالي ترين سطوح دولت روسيه، ارتش اين 
كشور حملات هوايي عليه مواضع جدايي طلبان چچني را تشديد
كرد. 
هواپيماها و بالگردهاي نظامي روسيه باانجام بيش از100
پرواز طي دو روز گذشته عمليات رزمي خود را عليه جنگجويان 
چچني شدت بخشيدند. 
مركز خبري ستادفرماندهي نيروهاي روسيه درقفقازشمالي 
ديروز اعلام كرد كه عمليات هوايي مذكور به طور عمده عليه 
گروزني و مناطقي درناحيه كوهستاني جنوب چچن انجام شد. 
در اين عمليات از جنگنده بمبافكن هاي سوخوي 24 و
هواپيماهاي عملياتي سوخوي 25 ونيز بالگردهاي مي 24
استفاده شد. 
در اين عمليات مراكز تجمع و پايگاه كوهستاني وانبارهاي 
مهمات شورشيان در مناطق جنوبي ودر نزديك روستاهاي دوباي 
يورت، چيشكي ايتوم، كاله خاراچوي، شالاژي و مالي وارندي 
مورد حمله قرارگرفت. 
در همين حال نيروهاي فدرال همراه بانيروهاي مرزباني به 
تحكيم مواضع خود در مسيرهاي عبوري به گرجستان درجنوب چچن 
ادامه دادند تا مانع خروج احتمالي نيروهاي شورشي از اين 
جمهوري گردند.

دميرل: اعدام اوجالان باعث دوري تركيه از
اروپا مي شود

" سليمان دميرل "رئيس جمهوري تركيه ديروز گفت: اجراي حكم 
اعدام عبدالله اوجالان رهبر حزب كارگران كرد تركيه(پ. ك. 
ك)اين كشور را از اتحاديه اروپا دور خواهد كرد. 
به گزارش ايرنا از آنكارا، رئيس جمهوري تركيه به روزنامه 
حريت چاپ استانبول گفت: تا اعلام نظر دادگاه حقوق بشر
اروپا، بايد براي اجراي حكم اعدام اوجالان صبر كرد. "بلند
اجويت" نخست وزير تركيه نيز روز شنبه گفت: دولت تا اعلام 
نظر دادگاه حقوق بشر اروپا از ارجاع حكم اعدام اوجالان 
به مجلس خودداري خواهد كرد. ديوان عالي قضايي تركيه هفته 
گذشته آخرين درخواست وكلاي اوجالان براي تجديد نظر و
تصحيح حكم را رد كرد. دادگاه حقوق بشر اروپا دسامبر سال 
گذشته(آذرماه)از دولت تركيه خواسته بود تا اعلام راي 
قطعي اين دادگاه از اجراي حكم اعدام اوجالان خودداري كند. 
دميرل تاكيد كرد: تا زماني كه تركيه در راه همگرايي با
اروپا گام برمي دارد، نبايد رفتارهايي را كه موجب جدايي 
اين كشور از اروپا مي شود، انجام دهد. 
در بين رهبران سياسي تركيه در مورد لغو و يا عدم اجراي 
حكم اعدام اوجالان اتفاق نظر وجود ندارد. در حالي كه 
دميرل و اجويت از عدم اجراي حكم و لغو مجازات اعدام رهبر
پ. ك. ك حمايت مي كنند، حزب حركت ملي دومين شريك بزرگ دولت 
ائتلافي، خواهان تسريع در اجراي حكم اعدام وي است. 
اين حزب به رهبري "دولت باغچعلي "و با گرايش تند ملي، 
معتقد است براي تسكين بازماندگان كشته شدگان جنگ 15 ساله 
حزب كارگران كرد تركيه عليه دولت، بايد اوجالان اعدام 
شود حتي اگر اين كار به روابط تركيه و اروپا لطمه بزند.

مرحله دوم مذاكرات سوريه - اسرائيل 
امروز آغاز مي شود

" ياسر عبدربه "رئيس هيات مذاكره كننده فلسطيني در
مذاكرات مرحله نهايي ديروز گفت: پيشرفت مذاكرات سوريه و
لبنان با اسرائيل، باعث تقويت موضع فلسطيني ها در مذاكره 
با اسرائيل مي شود. 
به گزارش واحد مركزي خبر به نقل از راديو مسقط، ياسر
عبدربه گفت: تاكيد سوريها و لبنانيها بر لزوم بازگشت 
آوارگان به محل سكونت خود، مورد حمايت قاطع فلسطيني هاست. 
وي همچنين مذاكرات مرحله نهايي فلسطيني ها با اسرائيل را
بسيار جدي و دشوار توصيف كرد و افزود: مذاكرات مرحله 
نهايي تاكنون هيچ پيشرفتي نداشته و علت آن سخن گفتن 
اسرائيليها به روشهاي غيراصولي و خارج از قطعنامه هاي 
بين المللي است. اين در حالي است كه دومين مرحله از
مذاكرات سوريه و اسرائيل امروز در آمريكا آغاز مي شود. 
رياست هيات سوري را فاروق الشرع وزير خارجه سوريه و
رياست هيات اسرائيلي را ايهودباراك نخست وزير به عهده 
دارد. "آمنون شاهاك "رئيس ستاد ارتش سابق اسرائيل و وزير
جهانگردي كابينه باراك نيز در مذاكرات دمشق - تل آويو
شركت دارد.

بنيادگرايان گروه "التكفير و الهجره "به 
محاصره ارتش لبنان درآمدند

ارتش لبنان با استفاده از چند هليكوپتر، حلقه محاصره 
بنيادگرايان افراطي مسلح در اين كشور را بدنبال نبردهاي 
خونين 24 ساعت قبل از آن تشديد كرد. 
به گزارش خبرگزاري فرانسه، فرماندهي ارتش با صدور
بيانيه اي اعلام كرد: نيروهاي ارتش در حمله به مقر افراد
مسلح آنرا به تصرف درآورده اند. در جريان اين حمله 
تعدادي از افراد مسلح كشته و شماري از آنها دستگير شدند. 
اين بيانيه افزود: در اين حمله، مقاديري اسلحه و مهمات و
ذخيره مواد غذايي به دست نيروهاي ارتش افتاد وارتش لبنان 
به تعقيب بقيه افراد مسلح در منطقه "الغنيه "واقع در 45
كيلومتري شمال شرقي طرابلس پرداخت. 
شاهدان گفتند: پنج تا هفت هليكوپتر نظامي روز شنبه در
حال برقراري پل هوايي ميان طرابلس و منطقه كوهستاني 
الغنيه بوده اند ارتش لبنان در اطلاعيه قبلي خود اعلام 
كرده بود: در كمين روز جمعه شورشيان بنيادگرا، چهار
نظامي كشته، يك افسر و يك سرباز ديگر مفقود شدند و در
جريان عمليات پس از آن، سربازان و نظاميان ارتش در معرض 
تيراندازي و شليك راكت قرار داشتند و ممكن است شمار
تلفات افزايش يافته باشد. 
براساس گزارش هاي تاييدنشده، شمار بنيادگرايان وابسته به 
گروه" التكفير و الهجره "بنا به ارزيابي ارتش به 150 نفر
مي رسد كه احتمال مي رود در اين نبردها، 15 تن از آنان 
كشته شده باشند. از سوي ديگر، بر اثر اصابت خمپاره به 
يكي از خانه هاي روستاي "بقرصونا" واقع در اين منطقه، 
مرد 60 ساله اي كشته شد. پنج تن ديگر از جمله يك زن در
اين زدوخوردها زخمي شدند. 
گزارش هاي تاييدنشده ديگري كه روز جمعه منتشر شد حاكيست 
برخي از افراد مسلح، وابسته به "جنبش توحيد اسلامي "
هستند كه به دنبال حملات اخير به چند كليساي شمال لبنان، 
تحت تعقيب قرار گرفته اند. اين جنبش توسط شيخ سعيد شعبان 
تاسيس شده است.

ايدئولوژي و زواياي مثبت و منفي

اشاره: 
ايدئولوژي از بحث برانگيزترين مباحثي بوده است كه طي چند
دهه اخير درميان پژوهشگران و انديشمندان مطرح است. 
درباره اين مفهوم نظرات، تا حد تضاد پيش مي رود
به گونه اي كه عده اي آن را نجات بخش بشريت مي دانند و
عده اي ديگر خلاف آن را مطرح كرده و ايدئولوژي را مخرب
هرگونه توسعه قلمداد مي كنند. آنچه به عنوان واقع نيز در
تاريخ مشاهده مي شود، گوياي آن است كه بحث درباره 
ايدئولوژي چندان ساده نمي نمايد. 
اندرووينسنت از محققاني است كه در كتاب خود
" ايدئولوژي هاي مدرن سياسي "- كه توسط مرتضي ثاقبفر
ترجمه شده و به زودي از سوي نشر ققنوس منتشر مي شود، - 
ضمن طرح مباحث نظري به بررسي ايدئولوژي هاي تاريخ 
پرداخته و عملكرد آنها را تحليل مي كند آنچه در زير
مي خوانيد بخشي از همين كتاب است. 
گروه انديشه 
به نظر من ايدئولوژي ها گروهي از مفاهيم، ارزش ها و
نهادهايي هستند كه شامل مفاهيم سرشت انساني مي شوند و از
اين رو، مشخص مي سازند كه براي انسان ها دستيابي به چه 
چيزهايي ممكن يا ناممكن است، يعني: تاملات انتقادي 
درباره ماهيت كنش متقابل انساني ; ارزش هايي كه انسان ها
يا بايد نفي كنند يا آرزوي رسيدن به آنها را داشته باشند; 
و تمهيدات تكنيكي صحيح براي زندگي اجتماعي، اقتصادي و
سياسي كه با نيازها و علائق و منافع موجودات انساني 
بستگي دارد. بدين قرار، ايدئولوژي ها هم انسان ها را
توصيف مي كنند و هم به تجويز چيزهايي به آنها مي پردازند. 
اين هر دو هدف در ايدئولوژي با هم درآميخته اند. همچنين 
ايدئولوژي ها هم برخي فعاليت ها و تمهيدات را مشروع 
مي سازند وهم افراد را با هم جوش مي دهند و بدين ترتيب، 
آنها را قادر مي كنند كه گرد هدف هاي معيني انسجام يابند. 
چند نكته انتقادي بر ايدئولوژي وجود داردكه بايد روشن 
شود. اولا"، يكي از انتقادهايي كه بر ايدئولوژي ها وارد
مي شود آن است كه بيشتر ساده انگار و اقدام گرا هستند و
دقيق تر از فلسفه نيستند و كمتر به انتقاد از خود
مي پردازند. گاه فلان ايدئولوژي نظير لفاظي محض يا
تبليغات به نظر مي رسد. با اين حال، اين فقط نيمي از
حقيقت است. بسياري از ايده هاي فلسفي و علمي در درون 
ايدئولوژي ها كاركرد داشته اند، درواقع بسياري از
فيلسوفان و دانشمندان علوم طبيعي اجازه داده اند از
ايده هايشان به نحوي ايدئولوژيكي استفاده كنند و چه بسا
با طيب خاطر در اعتلاي ايدئولوژي خاصي سهم داشته اند. 
به عقيده من، ايدئولوژي را هم مي توان به صورت لفاظي 
يافت و هم به صورت انتزاعي ترين انديشه فلسفي يا علمي. 
فلان نوشته ايدئولوژيكي ممكن است به طور گسترده اي با
پيچيدگي نظريه پردازي شده باشد، منتها همين ايده بنيادي 
ممكن است به خام ترين صورت شعار يا تبليغات بيان شود. 
همچنين در حالي كه فلان ايدئولوژي در سطح نظري پيچيده اي 
قرار دارد، فلان فلسفه علمي مدعي نقش عمل گرا مي شود. 
مضمون شاهان ] فيلسوف در مدينه [فاضله افلاطون، در سراسر
تاريخ فلسفه تاكنون طنين داشته است. بنابراين، قائل شدن 
تمايز روشني ميان ايدئولوژي، فلسفه و تبليغات دشوار است. 
مگر در زمينه هاي ظرافت و پيچيدگي، ماهيت آموزندگي و
خودآگاهي نظريه. انديشه هاي ايدئولوژي مي توانند
ملامت بار يا عميقا" موءدبانه باشند. نكته مهم آن است كه 
ما نبايد پيرو گفته هاي بالا هميشه منتظر باشيم كه در
رهيافت ايدئولوژي ها ساختارهاي منسجمي پيدا كنيم. چنان 
كه گفته شد، مضامين ايدئولوژيكي را مي توان در پيوستاري 
يافت كه از لفاظي هاي درهم و برهم تا زيركانه ترين 
نظريه پردازي ها رادربرگيرد. فقط در پايان اين پيوستار
است كه مي توانيم انتظار چنين انسجامي را داشته باشيم. 
افزون بر اين، در كليه سطوح ايدئولوژي با متفكران بسيار
متفاوتي در زمينه هاي گوناگون روبه رو مي شويم. در
جستجوي انسجام منطقي هستيم ولي هميشه انتظار يافتن آن را
نمي توانيم داشته باشيم. 
نگراني ديگر مربوط به سطحي است كه در آن ايدئولوژي 
به كار مي پردازد اين موضوع مسئله انسجام دروني 
ايدئولوژي را روشن تر مي سازد. مارتين سليگر در مطالعه 
استادانه اش درباره ايدئولوژي، تمايزي ميان سطوح بنيادي 
و علمي ايدئولوژي قائل مي شود. سليگر گرچه استدلال 
مي كند كه "انديشه سياسي از ايدئولوژي جدايي ناپذير است "،
مي گويد كه صفت برجسته ايدئولوژي در قياس با فلسفه 
عمل گرايي آن است. درباره نكته اخير در بالا بحث كرديم. 
به نظر سليگر، اصول بنيادي، باورها و اعتقادات و تجويزها
و توصيه هاي ايدئولوژي پيوسته با الزام به عمل يا اقدام 
در جهان كه اصول را به خطر مي اندازند و آنها را به نحو
اجتنابناپذيري به مصالحه مي كشانند روبه رو مي شوند. 
بدين قرار، به نظر سليگر مصالحه باعث مي شود كه از يك سو
ايدئولوژي ميان ابعاد استدلالي نابتر و از اين رو
جزمي تر و بنيادي تر و از سوي ديگر بعد رقيق تر و
عملي تر دو شاخه شود. در بعد اخير، تجويزهاي بنيادي 
اخلاقي را اغلب تجويزهاي تكنيكي تضعيف مي كنند. "به نظر
سليگر، حاصل اين دو شاخه و دو شقه شدن، تنش دائمي ميان 
قلمروهاي بنيادي ايدئولوژي از يك سو و قلمروي /عملي فني 
آن از سوي ديگر است. اصول بنيادي، نه تنها ازطريق مبارزه 
با ساير اصول بنيادي، بلكه همچنين به علت الزام هاي 
تكنيكي و عملي غالبا" تغيير مي كنند يا مورد تجديدنظر
قرار مي گيرند. از سوي ديگر، مسائل عملي و تكنيكي نيز در
پيشگاه دادگاه لازم الاجراي اخلاق و خلوص ايدئولوژيكي 
مورد بررسي و قضاوت قرار مي گيرند و تغيير مي يابند. 
برخي ايدئولوژي ها مانند ليبراليسم در مورد عملي كردن و
تحقق بخشيدن به مسائل مورد علاقه خويش، ماهرتر و موفق تر
بوده اند. ايدئولوژي هاي ديگري نظير آنارشيسم به دلايل 
متعددي بيشتر درگير مسائل اصول بنيادي بوده اند و
اين چنين نيز باقي مانده اند. در مقام مقايسه، آنارشيسم 
نسبت به ليبراليسم يا سوسياليسم كمتر بخت رودررويي با
مسائل فني عملي را داشته است. اين نكته ممكن است به اين 
حكم نادرست بينجامد كه ليبراليسم دكترين حقيقي تر، 
عملي تر و غيرايدئولوژيكي تري است، حال آن كه آنارشيسم 
در جهاني از اصول آرماني ايدئولوژيكي زيست مي كند كه 
قادر به تحقق آنها نيست. با وجود اين، اين جا مسئله 
حقيقت مطلق مطرح نيست. بلكه در سطحي كه ايدئولوژي كاركرد
دارد، با قضاوت تفسيرگرانه اي روبه رو مي شود كه 
ليبراليسم در جهان بهتر از عهده آن برآمده است. منتها
حتي اگر يك ايدئولوژي كاركرد عملي تري از خود بروز داده 
باشد، اين امر تنش موجود در سطح بنيادي نظري در درون آن 
ايدئولوژي را كاهش نمي دهد. تاريخ سياست گذاري ليبرال 
پيوسته با اين پرسش روبه رو شده است كه: آيا اين 
به راستي ليبراليسم است؟
تمايز /بنيادي عملي فوق از لحاظ بحث درباره تغيير
ايدئولوژيكي نيز سودمنداست. به نظر سليگر، تغيير هم ممكن 
است به معناي "سازگاري مجدد اصول عملي با مشخصات اصيل يا
مشخصات بنيادي اصول بنيادي و هم سازگاري و انطباق مشخصات 
با آنچه عملا" انجام شده يا بديل هاي ممكن باشد. "به سخن 
ديگر، تغيير ممكن است هم در ابعاد عملي روي دهد و هم در
ابعاد نظري و بنيادي، اما بيشتر در بعد اخير اتفاق 
مي افتد و اين تا حدي از آن روست كه بعد نظري بيشتر
درمعرض جريان رويدادها و پيشامدهاي زمانه و جهان قرار
دارد. پيشامدها هم ممكن است اصول بنيادي را تقويت كنند و
هم به تضعيف آنها بپردازند. يگانه نكته افزودني اين است 
كه ادراك پيشامدها نيز به ديدگاه هاي ايدئولوژيكي بستگي 
دارد. پيشامدهاي بي واسطه مطلقي وجود ندارند كه 
ايدئولوژي ها ناچار به انطباق خود با آنها باشند. چنان 
كه وابستگان اخير تاريخ تفهمي(Begriffsgeschichte)
استدلال مي كنند، تغيير تاريخي را بايد به صورت تفهمي 
درك كرد. ما در جهاني از كلمات زندگي مي كنيم ; اين كلمات 
هستند كه كيستي و چيستي ما را تعيين مي كنند ما با
كلمات يكديگر گره خورده ايم و آنچه انجام مي دهيم 
" عميقا" با منبع زباني ما از لحاظ مفهومي، استدلالي و
صنايع بديعي محدود شده اند. بايد بگوييم حدود زبان 
اخلاقي و سياسي من، حدود جهان اخلاقي و سياسي من را
تعيين مي كند. "همه مدركات و موجبيت پيشامدها و رويدادها
به ميانجي تفهم انجام مي گيرند. چنان كه يكي ديگر از اين 
گروه مي نويسد: "درك تغيير تفهمي تا حد زيادي وابسته به 
درك تغيير سياسي است و برعكس. و اين درك ضرورتا" بايد
تاريخي باشد. "
نكته قابل ذكر ديگر، پيوند و درآميختگي و همپوشاني 
پيوستارهاي ايدئولوژيكي هم در سطوح بنيادي و هم در سطوح 
عملي است غالبا" به دلايل و هدف هاي گوناگون، واحدي 
بنيادي، يا انديشه، يا استدلال، يا فن يا متفكر مورد
استفاده مشترك ايدئولوژي هايي قرار مي گيرند كه كاملا" 
نسبت به هم بيگانه هستند. اين همپوشاني و پيوند خوردن، 
مسئله شناسايي روشن را دشوار مي سازد و غالبا" به ابداع 
عناويني نظير سوسياليست ليبرال، محافظه كار ليبرال، 
ماركسيست فمينيست، كمونيست آنارشيست و سرمايه داري 
آنارشيست مي انجامد. ايدئولوژي ها ساختارهاي پيچيده 
گفتاري هستند كه به ميزان عظيمي بار ارثي و در همبافتگي 
فكري را كه اغلب هر سال نيز افزايش مي يابد حمل مي كنند. 
بنابراين، هر ايدئولوژي پيوندي از دورگه هاي فكري است. 
ادامه دارد

خود اصلاحي، مزيت غرب

گفت وگو با دكتر محمد محمدي گرگاني استاد دانشگاه - 
بخش پاياني 
نكته مهمي كه جدي مطرح بود مساله بيكاري است. در دوران 
پست محافظه كار تاچر در انگلستان، به همه بيمه بيكاري 
داده مي شد. وقتي، حزب كارگر روي كار آمد، موضوع تازه اي 
را مطرح ساخت حزب كارگر معتقد بود، كار خلاق و آدم ساز
است، بيكاري خود ريشه مفاسد اجتماعي است، لذا اعلام كرد
همه بايد كار كنند و بيمه بيكاري فقط تا سه ماه پرداخت 
مي شود. تحليل حزب كارگر اين بود كه بيكاري مخصوصا" براي 
جوانان، موجب دلزدگي، افسردگي و فساد مي شود حتي زنان 
بيوه را كه به سرپرستي كودكان خود مشغول بودند استثناء
نكرد. 
البته رشد بيكاري محصول ماشيني شدن توليد است، لكن 
بحران خانواده و بحران نسل جوان موجب شد تا حل مساله 
بيكاري در اولويت جدي قرارگيرد. 
نكته سوم كه فراوان مطرح مي شود اين است كه مشكلات جامعه 
ناشي از شرايط جامعه صنعتي است. رشد شهرها، صنعتي شدن 
زندگي، اشتغال فراوان و جدي افراد در محيط كار وهمچنين 
حاكميت سود و سرمايه، به طور طبيعي آثار و عوارض خود را
دارد كه گريزي از آن نيست. 
لذا عده اي در اساس به سيستم اقتصادي، سياسي جامعه نقد
داشتند. اين عده معتقد بودند كه جامعه دائم به مصرف دامن 
مي زند، به طور مستمر نياز ايجاد مي كند، افراد تشنه و
حتي مريض مصرف اند و اين مصرف نيز نياز توليد است، توليد
نمي شود تا نيازي برطرف شود، توليد براي مصرف است، اگر
چه اين مصرف كاذب باشد. فروختن يخچال به اسكيموهاي قطب
كه خود در يخ زندگي مي كنند ضربالمثل گويايي از دامن 
زدن به مصرف است. 
آنقدر توليد متنوع و پيچيده است كه نوترين كالا ظرف مدت 
كوتاهي كهنه تلقي مي شود. شعاري بود كه Born forمي گفتند
Shopping براي خريد به دنيا آمده ام. اين نوع زندگي كه 
وقت فراغتي نمي گذارد، اين فراغت نه وقت آزاد، بلكه ذهن 
آرام وآزاد است، لاجرم هر كه در اين چرخه پرتنوع گرفتار
مي شود، ذهنش گرفتار و پريشان است. 
اخيرا" زنها در انگلستان نهضت جديدي راه انداخته اند، به 
نام نهضت كار نيمه Port time وقت. حرفشان اين بود كه 
دولت وقتي زنها سر كار مي روند هزينه مهدكودك آنان را
مي پردازد، ما مي خواهيم مادري كنيم، در كنار فرزندان 
خود باشيم، لذا درخواستشان اين بود كه نيمه وقت كار كنند، 
اما دولت هزينه مهدكودك را نيز به آنان بدهد، چرا عملا" 
كار نگهداري از كودك را خودشان انجام مي دهند، ضمن آن كه 
مدعي بودند در غير اين صورت نمي توانند زندگي راحتي 
داشته باشند. يك محور ديگر، مساله نگاه به زندگي است. 
بحث اين بود كه تفسير حيات، نگاه به هدف و معني هستي خود
در نوع و شيوه زندگي موءثر است. 
مزلو روانشناس معروف امريكايي جمله اي زيبا دارد كه مي 
تواند به خوبي گوياي تفسير ديگري از هستي باشد. او
مي گويد: "روانشناسي فرا Metafuntional عملكردي سودمندي 
را از ديدگاه تكامل نفس مورد مطالعه قرار مي دهد. "در
برابر اين سئوال كه چه چيز سودمند است؟ اگر ملاك پول، 
موقعيت هاي اجتماعي و.. باشد، يك نوع زندگي انتخاب
خواهد شد، اما اگر ملاك رشد و تحول و تغيير و كمال دروني 
و انسان باشد در آن صورت به صورت ديگري عمل خواهد كرد، 
قطعا" منظور اين نيست كه به زندگي روزمره خود بها ندهد، 
سخن اين است كه در نهايت رشد و كمال براي فرد مطرح باشد، 
اين نگاه هر روز بيشتر مطرح مي شود، متفكرين تازه اي 
تفسير معنوي از هستي را مطرح مي كنند، تفسيري كه در آدمي 
مورد عشق و انگيزه هاي متعالي را رشد دهد.

شيوه هاي حديث نگاري

تدوين حديث در تاريخ فرهنگ اسلامي در گفت و گو با دكتر
سيد كاظم طباطبايي پور(واپسين بخش)
* تقسيم ديگري كه در تدوين حديث به روش نام صحابه قايل 
شديد" اطراف "بود، آن را نيز توضيح دهيد. 
* اطراف جمع طرف و طرف به معناي نوك و لبه هر چيزي 
است و طرف حديث جان كلام و برجسته ترين بخش از متن 
حديث و نمودار آن است. مقصود از كتابهاي اطراف آنهايي 
است كه موءلف به ذكر برجسته ترين بخش حديث قناعت مي كند. 
آنگاه طرق نقل و اسانيد آن حديث را از ماخذي كه آن را
روايت كرده اند يك جا گرد مي آورد. برخي از موءلفان تمام 
طرق نقل يك حديث را فراهم مي آورند و برخي به ذكر
پاره اي از طرق بسنده مي كنند. بنابراين مي توان گفت: 
كتابهاي اطراف در واقع، حكم "فهرست راهنما" يا" فرهنگ 
حديث ياب" را دارند. اين فرهنگ ها از دو جهت سودمند است: 
يكي آن كه آگاهي بر اسانيد حديث ها را آسان مي كند، زيرا
تمام طرق در يك جاي فراهم آمده است، ديگر آن كه نشان 
مي دهد از صاحبان منابع و مجموعه هاي حديثي چه كساني آن 
حديث را نقل كرده و در چه بابي از كتاب خود آورده اند. 
اين قبيل فهرست ها بسيارند. معروف ترين آن ها
" تحفتالاشراف بمعرفتالاطراف "، اثر حافظ ابوالحجاج 
يوسف بن عبدالرحمن مزي(742 ق)است. موءلف در اين كتاب، 
اطراف احاديث صحاح ششگانه و پاره اي كتابهاي ديگر را
گردآورده است. اين كتاب براساس ترتيب الفبايي نام صحابه 
مدون شده است. 
* در تعريف معاجم كه گونه اي از روش هاي تدوين حديث است 
شباهت زيادي بين آن و مسند مي يابيم، آن را توضيح دهيد. 
* معاجم، جمع معجم و معجم كتاب حديثي است كه احاديث در
آن به ترتيب صحابه يا استادان يا شهرها فراهم آيد. 
معجم ها غالبا" به ترتيب حروف الفبا هستند. به اين معني 
كه مولف معجم از ميان استادان خود مثلا" از احاديث ابان 
شروع مي كند، سپس احاديث ابراهيم را مي آورد و به همين 
ترتيب پيش مي رود. گاهي هم ترتيب معجم ها براساس تاريخ 
وفات استادان يا برمبناي فضيلت و تقدم و تاخر آنان نسبت 
به يكديگر در دانش و پرهيزكاري است. 
نام آورترين معجم ها، معاجم سه گانه ابوالقاسم سليمان بن 
احمد طبراني(360 ق)مي باشد. 
در ميان اين سه معجم، "المعجم الصغير" و" المعجم الاوسط" 
براساس نام استادان مولف فراهم آمده و" المعجم الكبير" 
مسندهاي صحابه را به ترتيب حروف الفباي نام آنان در
بردارد، معجم كبير بزرگترين معجم هاست و شهرتش به حدي 
است كه هر گاه به طور مطلق بگويند" معجم "يا بگويند
" طبراني اين حديث را در كتابش آورده "همين معجم كبير
مورد نظر است. اما همانطور كه اشاره كرديد بين تدوين 
حديث براساس نام استادان كه كتاب المعجم كبير از آن نوع 
است شباهت زيادي با مسند مي بينيم و به عقيده من معجم 
كبير خودگونه اي از مسندهاست. 
* كتابهايي كه براساس واژه هاي آغازين احاديث مرتب
شده اند را نيز توضيح دهيد. 
* اين كتابها براساس نخستين واژه از متن حديث و به 
ترتيب ابجدي يا الفبايي ترتيب يافته اند. اين روش براي 
مراجعه بسي آسان است، ولي پژوهشگر بايد دقيقا" عين 
نخستين واژه از حديث مورد نظر خود را بداند وگرنه تلاش 
او براي يافتن آن حديث سودمند نمي افتد اين تاليفات 
دوگونه اند: نخست كتابهايي كه احاديث مجموعه هاي حديثي 
گوناگون را در خود فراهم آورده اند، ديگر، كتابهايي كه 
احاديثي را در خود فراهم ساخته اند كه بر سر زبان مردم 
جاري است. مهمترين كتابهاي نوع اول عبارتند از: "الجامع 
الكبير" يا" جمع الجوامع "از جلال الدين سيوطي، مولف اين 
كتاب را برپايه مندرجات بيش از هفتاد كتاب و مجموعه 
حديثي، تاليف آن را در دو بخش تدوين كرده است. نخست، بخش 
اقوال، كه در آن سخنان منسوب به پيامبر(ص)برپايه حروف 
ابجد مرتب شده است. بنابراين كافي است كه پژوهنده نخستين 
كلمه از حديث مورد نظر را بداند تا بتواند به آساني به 
متن كامل آن حديث و مرتبت آن از حديث صحت، حسن و ضعف دست 
بيابد. 
دوم، بخش افعال است كه برپايه مسانيد صحابه تنظيم شده 
است. كسي كه به اين بخش بنگرد آنچه را كه يك صحابي از
افعال پيامبر(ص)روايت كرده يا خود آن صحابي گفته يا
گفتار و كرداري را كه به وي نسبت داده اند، يك جا در
مسندي كه به نام همان صحابي نام گذاري شده خواهد ديد. 
موءلف در كتاب مورد بحث، احاديث را بدون زنجيره سند
مي آورد و به ذكر مخرج يا مخرجان(كسي كه حديثي را در
كتاب خود ذكر كرده باشد)آن قناعت مي كند، و با رمز و
نشانه اختصاري خواننده را به منابع خود رهنمون مي سازد. 
هدف سيوطي در اين كتاب آن بوده كه تمام احاديث نبوي(ص)
را كه در كتابهاي گوناگون يافته است، در يك مجموعه 
فراهم آورد، اما به عقيده برخي در اين جهت به توفيق كامل 
دست نيافته است. 
كتاب ديگر" الجامع الصغير لاحاديث البشير النذير" است، 
مولف اين كتاب نيز سيوطي است. وي اين كتاب را از اثر
پيشين برگرفته و احاديث تكراري آن را حذف و رواياتي را
برآن افزوده است مولف در اين كتاب به آوردن احاديث 
كوتاه بسنده كرده و به پندار خويش آن را از احاديث 
ساختگي پالوده است. "جامع الصغير" بر 10031 حديث بالغ 
مي گردد. به عقيده شاكر، در دايره المعارف الاسلاميه كه 
يكي از حديث شناسان معاصر است، اين دو كتاب كوششي است 
براي فهرست نويسي كتابهاي حديث، زيرا موءلف مندرجات اين 
دو كتاب را براساس حروف مرتب كرده و خواننده را با رمز
به منابع آن احاديث رهنمون ساخته است. 
نوع ديگر اين گونه كتابها نيز همان طور كه عرض كردم 
شامل احاديثي است كه برسرزبان مردم جاري است. هدف 
دانشمندان از جمع آوري اين احاديث، روشن ساختن حال اين 
احاديث است نام آورترين اين گونه كتابها عبارتند از: 
" المقاصد الحسنه في الاحاديث المشتهد علي الالسنه "از
شمس الدين محمدبن عبدالرحمن سخاوي 902ق))اين كتاب 1356
حديث از احاديث متداول برسر زبان ها را در بردارد. مولف 
در بيان حال احاديث گاهي مي گويد: "لااصل له "يعني اين 
حديث را سندي نيست و در هيچ يك از مجموعه هاي حديثي اين 
روايت به چشم نمي خورد و گاهي مي گويد: "لا اعرفه "يعني 
من براي اين حديث به سندي دست نيافته ام. 
كتاب ديگر" كشف الخفاء و مزيل الالباس عما اشتهد من 
الحديث علي السنه الناس "اثر اسماعيل بن محمد عجلوني 
(1162 ق)است وي احاديث كتاب سخاوي را همراه با گزيده 
سخن وي و نيز مطالب سودمندي در فن حديث در كتاب خود
آورده و احاديث بسياري بر آن افزوده، تا جايي كه شمار
احاديث كتاب مزبور به 3250 رسيده است، از همين رو در نوع 
خود فراگيرترين كتاب به شمار مي آيد. 
* گاه مولفي دو كتاب حديث را در نظر مي گيرد و محتويات 
آن دو را با يكديگر مي سنجد و احاديث زايد يكي بر ديگري 
را در كتابي گرد مي آورد اين گونه كتابها" زوايد" نام 
دارد، كه يكي از انواع روش تدوين حديث است كتابهاي شاخص 
آن را نام ببريد. 
*" مجمع الزوايد و منبع الفوايد" اثر نورالدين علي بن 
ابي بكر هيثمي(807 ق)كه احاديث زايد بر صحيح هاي 
ششگانه را از مسند احمد و ابي يعلي و بزاز و معجم هاي 
سه گانه طبراني بيرون كشيده و حال احاديث را از جهت صحت 
و ضعف و پيوستگي و گسستگي سند آن، روشن ساخته است. 
" المطالب العاليه بزوايد المسانيد الثمانيه "اثر ابن حجر
عسقلاني 852ق))كتاب ديگر است. وي در اين كتاب احاديث 
هشت مسند كامل، يعني مسندهاي حميدي، ابن ابي اسامه و نيز
نيمي از مسند اسحاق بن راهويه را تتبع كرده و احاديث 
زايد بر كتابهاي ششگانه و مسند احمد را از اين كتابها
بيرون كشيده و علاوه بر مسندهاي ياد شده، پاره اي از
احاديث مسند ابي يعلي را هم برآن ها افزوده و آن احاديث 
را بر اساس ابواب فقهي منظم ساخته است. 
* كتابهاي تخريج را نيز توضيح دهيد. 
* تخريج كتابي است كه براي نشان دادن منابع و ماخذ
احاديث كتابي معين نوشته مي شود. مانند" المغني عن حمل 
الاسفار في الاسفار في تخريج مافي الاحياء من الاخبار"،
تاليف حافظ عبدالرحيم بن حسين عراقي 806ق))، عراقي در
كتاب خود احاديث "احياء علوم الدين "غزالي را تخريج كرده، 
بدين معني كه در آغاز طرف هر حديث از احاديث احيا را
ذكر مي كند. سپس نشان مي دهد كه چه كسي آن حديث را در
كتاب خود آورده و كدام صحابي آن را روايت كرده و پس از
آن بيان مي كند كه آن حديث صحيح است يا حسن يا ضعيف. اين 
اثر همراه با احياء چاپ شده است. 
* تدوين احاديثي كه فقط از قول يك نفر نقل مي شود در
مجموعه اي به نام اجزاء گردآوري شده است. در مورد آن 
توضيح بيشتري بدهيد. 
* اجزاء جمع جزء است و همان طور كه اشاره كرديد جزء، 
مجموعه حديثي است كه تنها از يك تن نقل شده باشد، چه آن 
كس از طبقه صحابه باشد يا از طبقه هاي بعدي. مانند، جزء
حديث ابي بكر و جزء حديث مالك به مجموعه حديثي هم كه 
درباره يك مطلب گردآوري شده باشد، جزء گويند. مانند" جزء
القراءه خلف الامام "اثر بخاري. نوشته اي را هم كه به 
بررسي اسناد يك حديث واحد بپردازد، جزء خوانند. مانند
" اختيار الاولي في حديث اختصام الملا الاعلي "از ابن رجب
حنبلي، بخش هاي گوناگون خصال شيخ صدوق هم در حكم اجزاء
است. 
اربعين نويسي هم كه از ديد زمان رواج داشته، خود نوعي 
جزءنويسي است. بايد دانست اربعين نويسي به استناد حديثي 
مستفيض(خبري است كه راويان آن در هر طبقه بيش ازدو تن و
به قولي بيشتر از سه تن باشند، ولي به سر حد تواتر
نرسيده باشد)است كه از رسول اكرم(ص)نقل كرده اند. حجم 
اجزاء از چند برگ تا دهها برگ در نوسان است. اما غالبا" 
جزء، مجموعه اي كوچك است. امتياز جزء اين است كه نشان 
دهنده دانش و ژرفكاوي نويسنده اش مي باشد، زيرا نوشتن 
مطلب درباره يك موضوع كوچك به ژرف نگري و بررسي همه 
جانبه نياز دارد. 
* مشيخات را نيز توضيح دهيد، آيا مي توان گفت اين 
كتابها به كتابهاي رجال نزديك شده است؟
* مشيخات جمع مشيخه(به كسرشين)و مشيخه اسم مكان از
كلمه شيخ و شيوخه به معناي محل ياد كردن استادان و
اسنادهاست و مقصود از آن كتابي است كه محدثان نام 
استادان خود و كتابها واحاديثي را كه از آنان 
فراگرفته اند، در آن فراهم مي آورند و اسناد خود را به 
آن كتابها در آن مي نويسند. مثل "مشيخه الفقيه "اثر شيخ 
صدوق كه به پيوست كتاب" من لا يحضره الفقيه "چاپ شده است. 
محدثان در تاليف مشيخه روش هاي گوناگون دارند. پاره اي 
از مشيخه ها را" فهرست "نامند. هر چند كه برخي از
پژوهندگان مشيخه ها را در رديف كتابهاي حديث شمرده اند. 
ولي به نظر من مشيخه به كتابهاي رجال بيشتر شباهت دارد
تا به كتابهاي حديث. 
* تدوين حديث به روش علل و امالي را نيز توضيح دهيد. 
* علل جمع علت و علت عبارت از عيب پنهان و پيچيده اي است 
كه برحديث عارض مي گردد و در نتيجه صحت و سلامت حديث را
خدشه دار مي سازد و" معلل "حديثي است كه در آن عيبي يافت 
شود كه به سلامت حديث لطمه وارد كند، با آن كه آن حديث 
بر حسب ظاهر تهي از عيب به نظر مي رسد، سيوطي در تدريب
مي گويد: حديث معلل اقسامي دارد: معلل در سند، معلل در
متن و معلل در هر دو، "علل "كتابهايي است كه احاديث 
معلل را همراه با بيان علتش در آن گرد مي آورند. تصنيف 
كتابهاي علل اوج تلاش هاي محدثان به حساب مي آيد، زيرا
در تتبع اسانيد به تلاش پي گير و شكيبايي بسيار و
باريك بيني و ژرفكاوي نياز است تا بتوان از اين رهگذر به 
عيبهاي پوشيده و پنهان حديث پي برد. "المسند المعلل اثر
يعقوب بن شيبه سدوسي "262ق))را مي توان نمونه اي از
كتابهاي علل به شمار آورد. 
امالي جمع املاء است و غالبا" به آن گروه از كتب حديث 
گويند كه شيخ حديث در مجالس متعدد آن ها را بر شاگردان 
املاء كرده باشد، مانند امالي شيخ صدوق از همين رو، 
امالي را" مجالس "نيز مي نامند. گفتني است كه همه كتب
امالي به موضوع حديث مربوط نمي شود، بلكه برخي از آنها
در موضوعات ديگر مانند تفسير، ادب و غيره است.

درخواست سازمان حفاظت محيط زيست از
مردم: از تعرض به گونه هاي جانوري خودداري 
كنيد

گروه شهري: با آغاز فصل سرما و پناه آوردن گونه هاي 
جانوري كشور به حاشيه شهرها و روستاها احتمال تعرض به 
گونه هاي كمياب افزايش مي يابد. 
مجري طرح تدوين استراتژي وبرنامه عمل ملي حفاظت از تنوع 
زيستي كشور، مجري طرح با اعلام اين مطلب گفت: به دليل 
آغاز فصل سرما و مهاجرت گروهي از انواع پرندگان مانند
اردك، غاز، حواصيل، درنا، پرستو و پليكان از مناطق 
سردسير شمال آسيا و اروپا به كشورمان و همچنين پناه آوري 
اين گونه ها به حاشيه درياچه ها و تالابها امكان 
جوجه آوري اين جانوران در اوايل بهار فراوان است. 
وي افزود: به دليل نابودي زيستگاه هاي اين پرندگان در
كشورهاي تازه استقلال يافته و افغانستان، شمال عراق، چچن 
و كوزوو، بوسني و ساير كشورهاي درگير جنگ، اين گونه ها
زيستگاه هاي امن خود را در ايران انتخاب مي كنند. 
مهندس فاضل اضافه كرد: شاخص ترين گونه نادر پرندگان 
مهاجر، درناي سيبري است كه سالانه 9 تا 14 قطعه به استان 
مازندران مهاجرت مي كنند و عمدتا" در منطقه فريدونكنار
مستقر مي شوند و همين موضوع باعث جذب و جلب گردشگران 
طبيعت به اين منطقه شده است. 
مدير طرح ملي حفاظت از تنوع زيستي كشور همچنين با اشاره 
به پناه آوردن يوزپلنگ به حاشيه روستاهاي كشور گفت: 
متاسفانه اين گونه بسيار نادر و ضعيف به دليل اشتباه 
مردم در تشخيص اين حيوان با پلنگ، و محدود شدن زيستگاه 
آن، در حال انقراض نسل است. 
وي تصريح كرد: يوزپلنگ ايراني از آسيبپذيرترين گونه هاي 
جانوري محسوب مي شود و وجود اين حيوان در هر منطقه نشان 
دهنده سلامت سازوكارهاي طبيعي يك زيستگاه اعم از خاك، 
هوا، گياهان و جانوران مي باشد و به دليل پيچيدگي هاي 
زيستگاهي حفاظت اين گونه مشكلات زيادي به همراه دارد. 
مهندس فاضل ادامه داد: تعدادي از جمعيت آهو در كشور و در
زيستگاه هاي دشتي، گرمسيري و حاشيه كوير و بياباني زندگي 
مي كنند كه با آغاز فصل سرما به حاشيه روستاها و مناطقي 
كه داراي منابع غني غذايي هستند، پناه مي برند و هرساله 
تلفات زيادي را متحمل مي شوند. 
وي در پايان از ساكنين روستاها خواست با پناه دادن به 
گونه هاي جانوري از صدمه رساندن به اين جانوران خودداري 
كرده و زمينه را براي جلب و جذب گردشگران به مناطق خود
براي مشاهده اين حيوانات فراهم كنند و محيط بانان سازمان 
حفاظت محيط زيست را در پاسداري از عرصه طبيعت و تنوع 
زيستي كشور ياري كنند.

توصيه هاي كارشناسان درباره ضرورت رعايت 
بهداشت شخصي هنگام آلودگي هوا

" ماسك ها" فقط 2 ساعت توان مقاومت دارند
آلودگي هواي تهران امروز و فردا افزايش مي يابد
گروه شهري: آلودگي هواي تهران، موضوعي است پايدارو از
اين رو كارشناسان بويژه پزشكان با ارائه توصيه هاي 
بهداشتي، از شهروندان مي خواهند كه حتي المقدور در چنين 
روزهايي از تردد در سطح شهر خودداري كنند. 
به گزارش خبرنگار ما، كارشناسان به شهروندان توصيه 
مي كنند براي كاهش آثار سوءناشي از آلودگي هوا، در
روزهايي كه ميزان آلودگي افزايش مي يابد از تردد
غيرضروري در سطح شهر پرهيز كنند و در صورت لزوم از" ماسك "
استفاده نمايند. اين عده در عين حال متذكر مي شوند كه 
ماسك هايي كه در سطح شهر عرضه مي شود تنها به مدت دو
ساعت كاركرد داردو پس از آن، خود ماسك، جاذب آلودگي 
است. 
دكتر سيدهدايت كاظمي - متخصص بيماريهاي قلب مي گويد: 
شهروندان توجه داشته باشند كه در روزهاي آلوده، بايد از
فعاليت هاي شديد بدني نظير پياده روي، ورزش و.. كه منجر
به تشديد تنفس مي شوند، كاسته شود و سعي كنند در محيطهاي 
پراكسيژن نظير پارك ها حضور يابند. 
وي افزود: با توجه به آلودگي هواي شهر، به نظر مي رسد
شهروندان حضور در كوه و كوهپيمايي و همچنين رفتن به 
اطراف شهر را بايد در دستور برنامه هفتگي زندگي خود قرار
دهند و همچنين استفاده ازمواد غذايي نظير
شير، زيتون، انواع مركبات و... كه به دفع آلودگي كمك 
مي كنند، توصيه مي شود. 
آلودگي هوا داراي تاثيرات سويي بر سلامت انسانهاست و
همين موضوع لزوم مبارزه با آن و جلوگيري از گسترش آن را
افزايش مي دهد. 
به گفته يكي از پزشكان، در شرايط آلودگي هوا، احتمال 
بروز سكته هاي مغزي افزايش مي يابد. 
اين پزشك مي افزايد: آلاينده هاي موجود در هوا و گازهاي 
سمي موجود در آن، سبب كاهش حافظه و بهره هوشي در افراد
مي شود و اين موضوع در مورد كودكان از اهميت بيشتري 
برخوردار است. نتيجه يك تحقيق علمي نشان مي دهد 10 درصد
از ضريب هوشي كودكاني كه در معرض آلودگي هوا قرار دارند
كاسته مي شود. 
خبرنگار ما در ادامه گزارش خود مي نويسد: به رغم پايداري 
آلودگي هوا و توصيه هاي بهداشتي پزشكان و كارشناسان مبني 
بر نحوه برخورد و رفتار با چنين پديده آزاردهنده و
خطرناك، شهرداري تهران درصدد است با هماهنگي ارگانها و
نهادهاي ذيربط با محيط زيست، به طور بنيادي و اساسي نسبت 
به كاهش آلاينده هاي هوا مبادرت ورزد كه ايجاد يك مديريت 
واحد در مقوله ترافيك از آن جمله است. شهرداري تهران 
حدود 4 ماه پيش لايحه اي را تقديم مجلس شوراي اسلامي كرد
كه در آن بر ضرورت الحاق امور راهنمايي و رانندگي به 
شهرداري تهران به عنوان يك ابزار كارآمد به منظور كنترل 
ترافيك و از سويي كاستن از منابع آلاينده هاي هوا تاكيد
شده است. بر اساس اظهارات كارشناسان حدود 72 درصد از
آلاينده هاي هواي تهران به تردد خودروهاي بنزين سوز
مربوط مي شود. 
به گفته مسئولان و مديران شهرداري تهران، اين نهاد مردمي 
برنامه هاي متنوعي را جهت مبارزه با آلودگي هوا طراحي و
در اختيار دارد كه به تدريج اجرا خواهد كرد، اما با توجه 
به اينكه سهم خودروهاي بنزين سوز در آلودگي هوا در خور
توجه است، لذا مي بايستي مديريتي واحد در امور ترافيك 
به وجود آيد. 
گفتني است لايحه الحاق امور راهنمايي و رانندگي به 
شهرداري تهران در دستور كار مجلس شوراي اسلامي قرار دارد
و پيش بيني مي شود امروز درباره آن راي گيري شود. يك 
فوريت اين لايحه، چندي پيش به تصويب نمايندگان مجلس 
شوراي اسلامي رسيده است. 
آلودگي هوا افزايش مي يابد
كميته نظارت و هماهنگي مواقع اضطراري آلودگي هواي شهر
تهران روز يكشنبه اعلام كرد: به رغم بهبود نسبي كيفيت 
هوا در سه روز گذشته، ميزان آلودگي هوا به دليل پايداري 
هوا طي روزهاي آينده در تهران، افزايش مي يابد. 
براساس اين گزارش، براساس پيش بيني سازمان هواشناسي مبني 
بر بروز پايداري نسبي هوا و پديده وارونگي دما طي روزهاي 
آتي، افزايش آلودگي هواتا روز سه شنبه(14 ديماه)ادامه 
خواهد داشت. 
اين گزارش مي افزايد: هم اكنون براساس نتايج حاصل از
ايستگاه هاي پايش كيفيت هواي سازمان حفاظت محيط زيست، 
ميزان غلظت گاز منواكسيد كربن برمبناي شاخص استاندارد
آلودگي هوا در مناطق شمالي تهران در ساعت 9 صبح ديروزبيش 
از 7/1 برابر حد مجاز گزارش شده است. 
بارش باران در تهران 
همچنين سازمان هواشناسي كشور در گزارش ديروز خود گفت: 
بررسي نقشه ها حاكي از استقرار جريانات پايدار بر روي 
كشور مي باشد و در نتيجه تا روز سه شنبه(فردا)در
شهرهاي بزرگ و صنعتي شاهد هوايي صاف و غبار آلود خواهيم 
بود. 
در ادامه اين گزارش آمده است: نقشه هاي پيشيابي از اواخر
روز سه شنبه شكل گيري الگوي مناسبي را براي بارندگي 
ابتدا در نيمه غربي كشور و سپس تهران، نواحي مركزي، 
دامنه هاي البرز، سواحل و شمال شرق نشان مي دهد.

در پي برگزاري مراسم معارفه مديران 
مراكز فرهنگي و هنري چهار منطقه مديران 
مناطق يك و چهارده سازمان فرهنگي و هنري 
معرفي شدند

گروه شهري: در پي برگزاري مراسم معارفه و شروع به كار
مديران مراكز فرهنگي و هنري مناطق 2، 5، 7 و 12 طي 
روزهاي گذشته مديران دو منطقه ديگر سازمان فرهنگي و هنري 
نيز طي مراسم ويژه اي معرفي و مشغول به كار شدند. 
به گزارش روابط عمومي سازمان فرهنگي و هنري شهرداري 
تهران طي احكام جداگانه اي از سوي مهدي ارگاني مدير عامل 
اين سازمان محسن لواساني معاون فرهنگي منطقه 14 سازمان 
به عنوان سرپرست مراكز فرهنگي و هنري اين منطقه و
ولي الله صديقي فر نيز كه به تازگي از سوي ارگاني به 
عنوان مدير منطقه دو سازمان منصوب شده است با حفظ سمت به 
عنوان سرپرست منطقه يك سازمان منصوب گرديد.

انتصاب در شوراي شهر تهران

گروه شهري: طي احكامي از سوي رحمت الله خسروي - رئيس 
شوراي اسلامي شهر تهران، محمدابراهيم اصغرزاده به سمت 
معاونت هماهنگي گروههاي تخصصي، مرتضي لطفي به سمت معاونت 
هماهنگي گروههاي نظارت و احمد حكيمي پور به سمت معاونت 
امور اجرايي و اداري شوراي اسلامي شهر تهران منصوب شدند. 
همچنين صديقه وسمقي به سمت مدير دفتر روابط عمومي و
بين الملل و فاطمه جلائي پور به سمت دبير ستاد هماهنگي 
شورا ياري منصوب شدند.

شهرداري تهران، دهكده گل و گياه مي سازد

گروه شهري: شهرداري تهران براي نخستين بار طرح ساخت 
دهكده گل و گياه را در اطراف تهران اجرا مي كند. 
مديرعامل شركت گل شهر- وابسته به شهرداري تهران، با
اعلام مطلب بالا افزود: اين طرح در راستاي توسعه صنعت گل 
و گياه و كسب درآمدهاي ارزي حاصل از صادرات كالاي 
غيرنفتي به مورد اجرا گذارده مي شود و ساماندهي نظام 
توليد و توزيع، گسترش بازار توليد و فروش گل و گياه، 
ساماندهي و تسهيل صادرات گياهان فضاي باز، بهره وري از
تكنولوژي مناسب و پيشرفته در امر توليد و توزيع و
بهره وري مناسب از منابع توليد(آب، خاك و نيروي انساني)
از اهداف اصلي اين طرح است. 
وي افزود: در دهكده گل و گياه به دليل ساماندهي نظام 
توليد و توزيع، چرخه عرضه گل و گياه اصلاح شده و قيمتها
كاملا قابل كنترل مي باشد. همچنين ايجاد رقابت تنگاتنگ 
بين توليدكنندگان موجبات گرايش آنان را به ارائه محصولات 
با كيفيت برتر و مطلوب فراهم مي سازد. 
وي ايجاد فرصت هاي اشتغال براي نيروهاي انساني اعم از
متخصص و ماهر را از جمله پيامدهاي طرح احداث دهكده گل و
گياه عنوان كرد و افزود: كنترل بهداشتي گياهان، كاهش 
درصد ضايعات گياهي، سهولت خريد توسط مشتريان عمده و
ايجاد تسهيلات در امر صادرات از ويژگيهاي مهم اين دهكده 
است. 
به گفته مديرعامل شركت گل شهر، دهكده گل و گياه در حقيقت 
جايگاهي است كه توليدكنندگان گياهان فضاي باز در
بخش خصوصي مي توانند توليدات خود را به طور مستقيم به 
متقاضيان عمده عرضه كنند.

تقاضاي كمك انجمن خيريه حمايت از
بيماران كبدي

گروه شهري: در پي استقبال گسترده مردم از طرح مشاوره 
پزشكي رايگان بيماري هپاتيت و عدم تكافوي امكانات مهيا
شده براي انجام اين امر، انجمن خيريه حمايت از بيماران 
كبدي ايران از عموم علاقه منداني كه قادر به ارائه 
هرگونه كمك در اين زمينه هستند، درخواست كرد با شماره 
تلفن 8894431 تماس گرفته يا با نشاني تهران - صندوق پستي 
616814155 مكاتبه كنند. اين انجمن از عموم مردم خواست 
باتوجه به نبود فضاي كافي فعلا" از مراجعه حضوري به مركز
اعلام شده براي طرح مشاوره پزشكي رايگان بيماري هپاتيت 
خودداري كرده و قبل از حضور براي انجام هماهنگي لازم با
شماره تلفن فوق الذكر تماس بگيرند. اين انجمن اظهار
اميدواري كرده است كه انشاءالله با همت عالي مردم، خيرين، 
نيكوكاران و دولت بتواند در آينده درمانگاه فوق تخصصي 
را جهت مداواي تمامي بيماران هپاتيتي و آحاد مردم 
راه اندازي كند. به همين منظور حساب جاري 64/7667 بانك 
سپه شعبه هفتم تير تهران(قابل پرداخت در تمامي شعب بانك 
سپه در سراسر كشور)به نام انجمن خيريه حمايت از بيماران 
كبدي ايران از سوي اين انجمن اعلام شده است. 
هفت اقليم 
موازين زيست محيطي در لاهيجان رعايت نمي شود

رئيس اداره محيط زيست لاهيجان گفت: عدم اجراي موازين 
زيست محيطي در اين شهرستان مشكلات مختلفي براي حفظ محيط
زيست بوجود آورده است. سيداسماعيل موسوي ديروز افزود: 
وجود كارخانجات متعدد و عدم رعايت دفع صحيح ضايعات 
وآلاينده هاو فاضلابهاي صنعتي و شهري شهر لاهيجان را
درمعرض تهديد جدي قرار داده است. وي اضافه كرد: تخليه 
فاضلاب كارخانجات و منازل در رودخانه هاي حاشيه شهر
علاوه بر آلودگي محيط موجب بروز بيماري و آلودگي آبهاي 
سطحي مي شود. 
وي يادآور شد: براي مبارزه با افراد متخلف تاكنون علاوه 
بر تذكر كتبي، واحدهاي آلوده كننده تعطيل مي شوند تا پس 
از رفع آلودگي ها ورعايت موازين زيست محيطي كار خود را
ادامه دهند. موسوي با انتقاد از عدم حمل و نقل بهداشتي 
زباله هاي شهري در لاهيجان گفت: بهداشتي نبودن حمل و نقل 
و عدم دستگاه زباله سوز يكي از مشكلات اين منطقه در
زمينه دفع زباله است. 
بررسي پيرامون تهديد شهاب سنگها
دولت انگليس در نظر دارد هفته آينده گروه ويژه اي را جهت 
بررسي تهديد شهاب سنگها و ستاره هاي دنباله داري كه به 
زمين برخورد مي كنند، سازمان دهد. 
روزنامه" فايننشال تايمز" به نقل از لرد سنيزبري وزير
علوم انگليس مي نويسد، احتمال آن كه برخورد اين 
شهابسنگ ها و ستارهاي دنباله دار خسارت اساسي و عمده اي 
ايجاد كند بسيار بعيد است، اما انگليس نمي تواند اين خطر
را ناديده بگيرد چه اينكه براي بررسي و زيرنظرداشتن اين 
پديده مي توان در سطح بين المللي اقدام كرد. 
تالاب حله، در آستانه نابودي

" تالاب حله "واقع در استان بوشهر از مناطق با ارزش براي 
مطالعه هاي علمي وزمستان گذراني پرندگان مهاجر، در
سال هاي اخير بعلت بارش كم و تغيير مسيرآب رودخانه منتهي 
به اين تالاب، در حال خشك شدن است. منطقه حله با وسعت 42
هزار و 600 هكتار در سواحل دريا و با فاصله 100كيلومتري 
شمال شرق بندر بوشهر واقع شده كه حدود 20 هزار هكتار آن 
منطقه امن و تالابي است. مديركل محيط زيست استان بوشهر
گفت: از سال 1373 تاكنون كه آب رودخانه حله از مسير اصلي 
به يكي ازشاخه هاي فرعي تغيير مسير داده، ميزان آب
ورودي به تالاب بسيار كم شده است. مهندس حسن رستميان 
افزود: كم شدن آب تالاب طي چندسال گذشته بر اثر
كاهش بارندگي و تغيير مسير آب باعث شده تا چندين ميليون 
قطعه ماهي در تالاب تلف شود و تغيير مهمي نيز در
اكوسيستم تالاب بوجود آيد. وي يادآورشد: در10 ماهه گذشته 
تقريبا" تمامي سطح تالاب حله خشكيده و پوشش گياهي آن نيز
از بين رفته است. رستيمان گفت: همچنين خشك شدن تالاب
باعث شده تا شكارچيان متخلف بتوانندبه عمق جنگلهاي منطقه 
نفوذ كنند و به كشتار و شكار پرندگان و حيواناتي كه در
اين منطقه زيست مي كنند بپردازند.

در جلسه ديروز هيات دولت اولويت هاي 
برنامه كاهش آلودگي هوا را تعيين كرد

هيات وزيران بعد از ظهر يكشنبه به رياست حجت الاسلام 
والمسلمين سيدمحمد خاتمي رئيس جمهور تشكيل جلسه داد. 
به گزارش ايرنا، در اين جلسه بررسي برنامه كاهش آلودگي 
هواي تهران كه از جلسه گذشته آغاز شده بود ادامه يافت و
هيات دولت تصميم گرفت ضمن به اجرا گذاشتن هفت محور تعيين 
شده دراين برنامه كه ظرف دهسال تكميل مي شود، برخي 
اولويتها را در سالهاي آغازين اين برنامه به نتيجه 
برساند. 
براساس اين گزارش بهبود مديريت ترافيك، به اجرا درآمدن 
طرح معاينه فني خودروها، از رده خارج كردن خودروهاي 
مستعمل و نوسازي ناوگان حمل ونقل عمومي، تعدادي از
محورهاي پيش بيني شده در اين برنامه است كه كميسيون مركب
از اعضاي دولت موظف شد ظرف دو هفته برخي پيشنهادهاي 
تكميلي را در برنامه گنجانده و اولويت هاي اصلي را
پيشنهاد نمايد. 
در اين جلسه همچنين گزارشي در مورد فعاليت ستاد مركزي و
ستادهاي استاني مواجهه با مشكلات رايانه ها در ابتداي 
سال 2000 ميلادي ارائه شد وهيات دولت ضمن ابراز خرسندي 
از عدم بروز اختلال در فعاليت رايانه هاي كشوراز اعضاي 
ستادهاي ياد شده تقدير كرد.

ديدار جمعي از جوانان با رئيس جمهوري

گروه سياسي: حجت الاسلام والمسلمين سيد محمد خاتمي رئيس 
جمهوري ديروز با چند تن از جوانان كشورمان كه در
رشته هاي گوناگون حائز رتبه هاي مهمي بوده اند ديدار و
گفتگو كرد. 
رئيس جمهوري در اين ديدار بر اهميت ارائه نظرات از سوي 
جوانان و شنيدن سخنان ايشان تاكيد كرد و در ادامه بيانات 
خود با اشاره به نگاه نسل قبل به مسائل و مشكلات نسل 
امروز كشور گفت: نسل قبل و جاافتاده تر در برخي موارد از
ديدگاه خود با مشكلات نسل جوان و امروز كشور برخورد
مي كند و در واقع توقعات خود را در متن دل جوانان 
مي بيند. 
آقاي خاتمي گفت: جوان امروز اگر بتواند نظر و بيان خود
را مطرح كند و با حرف و منطق با او برخورد شود و لحن او
با واقعيات محك بخورد. جامعه متوجه خواهد شد كه در دل 
نسل امروز چه مي گذرد و هر دو طرف مي توانند توقعات خود
را با واقعيات منطبق كنند. 
رئيس جمهوري گفت: ما نسل قبل نبايد خود را در دل جوانان 
ببينيم بلكه جوانان را در دل خود ببينيم. آقاي خاتمي 
افزود: اگر جامعه مدني و جامعه اي مستقل، آزاد و اخلاقي 
مي خواهيم بايد پشتوانه شخصيت و هويت تاريخي خود را
بشناسيم و اين امر در صورتي محقق خواهد شد كه نسل جوان 
ما به هويت گذشته خود و دين و جايگاه معنويت نيز نگرش 
داشته باشد و واقع گرايانه با مسائل برخورد كند و بر آن 
اساس به نوسازي بپردازد. 
در اين ديدار صميمي اين جوانان حضور داشتند: پگاه 
آهنگراني هنرپيشه، آيدين پورمسلمي پزشك، مريم حيدرزاده 
شاعر، نيوشا توكليان عكاس، رضا و مونا داود نژاد هنرپيشه، 
عليرضا دبير قهرمان كشتي، احسان دلاويز نويسنده، مهرداد
راستگو دندانپزشك و سيد جواد علوي مقدم شطرنج باز. 
جوانان برجسته كشورمان در اين ديدار هر يك از سوي نسل 
جوان كشور ديدگاهها و نظرات خود را با رئيس جمهوري مطرح 
و به تبادل نظر پرداختند.

پيشنهاد يك مرحله اي شدن انتخابات، مجلس 
را متشنج كرد

جمعي از نمايندگان در مخالفت با اين طرح جلسه ديروز
مجلس را از رسميت انداختند
گروه سياسي: گروهي از نمايندگان مجلس روز گذشته با ترك 
جلسه علني مجلس، آن را از رسميت انداختند. 
به گزارش خبرنگار همشهري، نمايندگان زماني اقدام به ترك 
جلسه كردند كه پيشنهاد محمدرضا باهنر نماينده تهران مبني 
بر يك مرحله اي كردن انتخابات مجلس در قالب طرح ممنوعيت 
استفاده از عكس و پوستر رنگي مطرح شد. 
مجيد انصاري رئيس مجمع حزبالله ضمن مخالفت با اين 
پيشنهاد بررسي آن را خلاف آئين نامه داخلي مجلس دانست و
گفت: طرح هاي رد شده زماني مي توانند مجددا" مطرح شوند
كه شش ماه از بررسي اوليه آن گذشته باشد. وي با اشاره به 
رد طرح يك مرحله اي كردن انتخابات در سه ماه پيش گفت: 
اين پيشنهاد قابل طرح نيست. 
آقاي ناطق نوري كه رياست جلسه را به عهده داشت با اشاره 
به ماده 95 آئين نامه داخلي مجلس گفت: طرح اين پيشنهاد
مخالف آئين نامه داخلي مجلس نيست. نمايندگان جناح چپ 
وقتي اصرار هيات رئيسه بر لزوم بررسي پيشنهاد باهنر را
ديدند از جاي خود برخاستند تا جلسه را ترك كنند ولي آقاي 
ناطق از آنان خواست اجازه دهند مجلس به كار خود ادامه 
دهد وي همچنين با اشاره به اقدامات هيات رئيسه در جلسات 
گذشته و قبول پيشنهادات نمايندگان در طرحهاي دوفوريتي، 
اقدام هيات رئيسه را قانوني دانست. 
آقاي ناطق نوري اضافه كرد: من به عنوان مدير جلسه 
بي طرفي خود و برداشت صريح از آئين نامه را اعلام مي كنم. 
وي سوگند ياد كرد كه در بررسي اين موضوع ذره اي گرايش به 
هيچ طرفي ندارد و خواست جريان ها را در تصميم گيري خود
دخالت نمي دهد. 
در حين سخنراني آقاي ناطق نوري عبدالرحمان تاج الدين،
فاطمه كروبي، سهيلا جلودارزاده، حسين مرعشي، فاطمه 
رمضان زاده، محمدرضا راه چمني، محمدباقر ذاكري، شهربانو
اماني، امين بيانك و محمد قمي جلسه را ترك كردند. در اين 
لحظه تعداد حاضران به 175 نفر رسيد و جلسه از رسميت 
افتاد ولي آقاي ناطق نوري بحث در مورد پيشنهاد باهنر را
ادامه داد عبداللهي نماينده ماه نشان كه به عنوان موافق 
پيشنهاد باهنر صحبت مي كرد گفت: وقتي ما بحث كاهش 
هزينه ها در تبليغات انتخاباتي را مد نظر داريم چرا
انتخابات دومرحله اي برگزار شود و هزينه هاي زيادي به 
دولت تحميل شود؟
علي محقر نماينده دولت كه مخالف يك مرحله اي كردن 
انتخابات بود، حفظ اعتبار مجلس را پشتوانه اي براي قوه 
مقننه دانست و گفت: امسال كانديداهاي زيادي ثبت نام 
كرده اند و شواهد حاكي از آن است كه تعداد بسياري از
آنها در صحنه انتخابات باقي خواهند ماند و لذا آراء
به شدت تقسيم مي شود. 
پس از پايان سخنان نماينده دولت در حالي كه تابلوي مجلس 
عدد 162 را نشان مي داد زمان راي گيري فرارسيد، آقاي 
ناطق نوري گفت: جمعي از آقايان مجلس را از اكثريت 
انداختند كه مايه تعجب است، اگر مسئله آئين نامه اي و
عمل به قانون است مدير جلسه برداشت خود از آئين نامه را
عمل مي كند و اين به معني قانونگرايي است اما نمي دانم 
از اكثريت انداختن جلسه چه نام دارد و با كدام معيار
مي خواند. 
وي اضافه كرد: آقايان و برادران بايد عنايت داشته باشند
كه از ساعت ده و چهل و پنج دقيقه جلسه را از رسميت 
انداختند كه اميدواريم براي كار خودشان توجيه داشته 
باشند. 
ناطق نوري گفت: جلسه اي با هيات رئيسه خواهيم داشت و
تصميم جمعي گرفته و به آن عمل مي كنيم. آقاي ناطق نوري 
تاكيد كرد كه اسامي نمايندگاني كه جلسه را ترك كردند در
صورت مذاكرات درج و براي اطلاع عموم منتشر خواهد شد. 
آقاي ناطق نوري پس از اين سخنان كوتاه جلسه را تعطيل كرد. 
پس از تعطيل شدن جلسه، نمايندگاني كه از آبستراكسيون 
استفاده كرده بودند در جمع خبرنگاران علت ترك جلسه را
توضيح دادند. 
حسين مرعشي جانشين دبيركل كارگزاران سازندگي كه از نفرات 
اولي كه جلسه را ترك كرد، گفت: طرح دوفوريتي فعلي در
مورد ممنوعيت استفاده از عكس و پوستر رنگي موضوع ساده اي 
بودكه نياز به كار كارشناسي فراوان ندارد اما پيشنهاد
آقاي باهنر يكي از حساس ترين موضوعات قانون انتخابات است 
كه سالها مورد بحث بوده و نمي توان آن را به صورت يك 
پيشنهاد ساده در طرح دوفوريتي مطرح كرد. 
مرعشي گفت: يك مرحله اي كردن انتخابات روي كيفيت كار
مجلس، حضور مردم در صحنه انتخابات و تضييع حقوق كساني كه 
ثبت نام نكرده اند اثر مي گذارد. 
نماينده كرمان پيشنهاد باهنر را بدون ارتباط با ماهيت 
طرح ممنوعيت استفاده از عكس رنگي در انتخابات دانست و
گفت: بررسي اين پيشنهاد تخلف آشكار از آئين نامه داخلي 
بود و هيات رئيسه بر اين تخلف اصرار مي ورزيد بنابراين 
مابراي دفاع از حقوق نمايندگي مردم و حفظ اصالت و كيفيت 
مجلس اقدام به ترك جلسه كرديم. 
مرعشي گفت: پيشنهاد يك مرحله اي كردن انتخابات بايد در
قالب يك طرح مستقل ارائه شود. وي اضافه كرد: در صورت 
اصرار هيات رئيسه بر طرح اين پيشنهاد من در جلسه شركت 
نمي كنم. مرعشي هيات رئيسه را متهم به سوءاستفاده از
نفوذ خود كرد. 
مجيد انصاري رئيس مجمع حزبالله نيز ضمن ابراز تاسف از
عملكرد هيات رئيسه مجلس گفت: اين سئوال جدي مطرح است كه 
چه شده است مجلس كه چهار سال فرصت كافي براي قانونگذاري 
داشته و مي توانست هر اصلاحي را كه به مصلحت كشور تشخيص 
مي دهد در قانون انتخابات انجام دهد در آستانه برگزاري 
انتخابات دوره ششم به صورت انفعالي در قالب طرح هاي 
متعدد دوفوريتي اقدام به اصلاح قانون انتخابات مي كند. 
انصاري طرح هاي ارائه شده را در جهت محدود كردن عرصه 
رقابت رقباي جديد و نهايتا" محدود كردن حقوق اساسي مردم 
دانست. 
نماينده مردم تهران خاطرنشان كرد: اگر نگاهي به اصلاحات 
متعددي كه ظرف پنج شش ماه گذشته درخصوص قانون انتخابات 
بوجود آمده است بيندازيم جز در يك مورد كه آن هم با
تفاهم و هماهنگي مجموعه گروههاي سياسي مجلس به منظور
جلوگيري از تضييع حقوق داوطلبان رد صلاحيت شده به تصويب
رسيد بقيه موارد در جهت محدود كردن اين حقوق است. 
انصاري گفت: از چندي پيش ما شنيده بوديم كه جناح اكثريت 
مجلس درصدد است با ارائه طرحي انتخابات را يك مرحله اي 
كند، معناي يك مرحله اي كردن انتخابات اين است كه افراد
با هر اكثريت نسبي مي توانند به مجلس راه پيدا كنند و
نتيجه عملي پيشنهاد اين خواهد بود كه در بسياري از
حوزه هاي انتخابيه آقايان با ابزاري كه در اختيار دارند
فقط يك نفر يا به تعداد نياز كانديدا از خودشان داشته 
باشند و جمع كثير ديگري را از افرادي كه به ظاهر مستقل 
يا از جناح رقيب هستند به صحنه وارد كنند و در نتيجه 
آراي واقعي مردم تقسيم شود و خود اين افراد با اكثريت 
شكننده اي به مجلس راه پيدا كنند. 
انصاري گفت: ايراد اساسي اين است كه اين پيشنهاد با روح 
قانون اساسي مغايرت دارد زيرا مجلس متكي به آراي مردم 
است. 
وي خاطرنشان كرد اگر پيشنهاد يك مرحله اي كردن انتخابات 
تصويب شود آثار عملي آن اين است كه مثلا" در تهران كه 
نزديك به سه ميليون راي دهنده دارد كافي است چند هزار
نفر كانديدا شوند تا آرا تقسيم شود و فردي با پنجاه هزار
راي كمتر يا بيشتر خود را نماينده شهري با سه ميليون 
راي دهنده بداند. 
انصاري تصريح كرد اگر چنين اتفاقي بيفتد چطور مي توانيم 
مدعي شويم كه مجلس عصاره ملت و نمادي از راي اكثريت 
جامعه است؟
وي درخصوص اصرار پيشنهاددهندگان بر يك مرحله اي كردن 
انتخابات و اقدام آتي مجمع حزبالله گفت: هيات رئيسه 
مجمع حزبالله جلسه اي به صورت فوق العاده تشكيل مي دهد
و تصميم گيري خواهد كرد. 
انصاري افزود: من بسيار متاسفم از اينكه آقايان كار مجلس 
را به گونه اي پيش بردند كه ما مجبور شديم از ابزاري 
استفاده كنيم كه هيچ وقت مايل به استفاده از آن نبوديم. 
انصاري با اشاره به اقدامات اخير مجلس در تغيير قانون 
انتخابات و عدم توجه به تذكرات آئين نامه اي نمايندگان 
گفت: وقتي فريادهاي ما در دفاع از حقوق مردم گوش شنوايي 
ندارد احساس كردم به عنوان يك طلبه حضورم در مجلس خلاف 
شرع است. محمدرضا باهنر پيشنهاددهنده اصلي يك مرحله اي 
كردن انتخابات، كار هيات رئيسه را مخالف آئين نامه 
ندانست و از مخالفين خواست تا در جلسه حاضر شده و به 
آئين نامه تن دهند. وي با اشاره به هزينه بالاي اجراي 
دومرحله اي انتخابات گفت: من پيشنهاد خود را پس نمي گيرم 
و دنبال طرح جديدي نيز نيستم. 
حميدرضا ترقي نماينده مشهد و از اعضاي جمعيت موءتلفه 
اسلامي نيز هراس جناح چپ از ورود نمايندگان جناح راست به 
مجلس را علت اصلي ترك جلسه ديروز دانست و گفت: جناح چپ 
شعار مي دهد كه جناح راست اكثريت مجلس را به دست نخواهد
آورد پس چه ترسي از يك مرحله اي شدن انتخابات دارند؟
ترقي در پاسخ به پرسشي در مورد ترك جلسه توسط آقاي ناطق 
نوري و باهنر در مجلس سوم گفت: ما مسئول اعمال خود هستيم 
و كاري به گذشته نداريم. 
امين بيانك يكي از نمايندگاني كه جلسه مجلس را ترك كرده 
بود گفت: جناح راست به دنبال اين است كه اكثريت مجلس ششم 
در اختيار جبهه دوم خرداد قرار نگيرد و عناصر ناشناخته و
يا راست در مجلس حاضر شوند. 
آل كاظمي نماينده سلسله و دلفان نيز گفت: وقتي حقوق 
اقليت رعايت نمي شود آنها مجبورند به اين شيوه ها متوسل 
شوند. 
روحي سرخكلايي نماينده ساري نيز طرح هاي جديد را در جهت 
تضييع حقوق كانديداهاي جديد دانست و گفت: بهتر است 
نمايندگان طرحي بياورند كه مجلس پنجم 4 سال ديگر نيز
سركار باشد. 
قدرت الله نظري نيا نماينده كنگاور نيز گفت: هدف از
يك مرحله اي كردن اين است كه اگر مجلس ششم با اكثريت چپ 
تشكيل شد از چماق عدم اكثريت آراي مردم استفاده كنند و
اگر هم با اكثريت راست تشكيل شود كه به هدف خود
رسيده اند. علي موحدي ساوجي نماينده تهران نيز حركت 
نمايندگان در تعطيلي مجلس را ضدقانون و بي نظمي دانست و
گفت: پيشنهاد آقاي باهنر قبلا" نيز به صورت پيشنهاد مطرح 
شده و طرح نبوده است. پيشنهاد نيز در هر زماني قابل بررسي 
است و لزومي به گذشت شش ماه ندارد.

دعوت رسمي وزير دفاع عربستان از
دريابان شمخاني براي سفر به اين كشور

گروه سياسي: سفير عربستان سعودي در تهران ديروز در ديدار
با وزير دفاع جمهوري اسلامي ايران پيام كتبي و دعوت رسمي 
وزير دفاع عربستان را تسليم وي كرد. 
به گزارش ايرنا، "دكتر الجشي "سفير عربستان سعودي در اين 
ديدار اظهارداشت: سفر وزيردفاع ايران به عربستان سعودي 
بدون شك در توسعه و ارتقاي سطح همكاريهاي دوكشور تاثير
قابل ملاحظه اي خواهد داشت. 
وي تاكيد كرد: روابط همه جانبه ميان ايران و عربستان 
سعودي با تدبيررهبران دو كشور هر روز ابعاد گسترده تري 
مي يابد. 
دريابان علي شمخاني نيز در اين ديدار ضمن قدرداني وپذير
ش دعوت وزيردفاع عربستان، اظهار اميدواري كرد كه در
اولين فرصت ممكن به اين كشور سفركند. وي افزود: امروز
روابط ايران با كشورهاي جنوبي خليج فارس از مرحله تشنج 
زدايي و اعتمادسازي عبور كرده و همه ما بر اساس خواستي 
مشترك ازطريق افتتاح باب گفت وگوهاي سياسي، اقتصادي و
امنيتي بدنبال پايه گذاري مناسبات همه جانبه هستيم. 
دريابان شمخاني با اشاره به دستاوردهاي سفراخيرامير
" سلطان بن عبدالعزيز" به ايران اظهارداشت: تداوم و ارتقاي 
همكاريهاي همه جانبه ميان ايران وعربستان سعودي در توسعه 
صلح و امنيت پايدار در منطقه خليج فارس و جهان اسلام 
موثراست.

سفير روسيه در تهران با نايب رئيس مجلس 
شوراي اسلامي ديدار كرد

گروه سياسي: سفير روسيه در ايران، بر لزوم اجراي توافقات 
و تفاهمات انجام شده ميان تهران - مسكو در زمينه هاي نفت 
و گاز و صنايع هواپيماسازي تاكيد كرد. 
" كنستانتين شووالف "ديروز در ديدار با دكتر" حسن روحاني "
نايب رئيس مجلس شوراي اسلامي ابراز اميدواري كرد تا اين 
توافقات در سفر آينده وي به مسكو، به مرحله اجرا برسد. به 
گزارش ايرنا، نايب رئيس مجلس شوراي اسلامي قرار است پس 
از ماه مبارك رمضان از مسكو ديدن و با مقامات اين كشور
درباره مسائل مختلف گفت وگو كند. 
سفير روسيه در ايران با اشاره به آخرين تحولات مسكو، سفر
دكتر روحاني به اين كشور را بيش از پيش مهم ارزيابي كرد. 
نايب رئيس مجلس شوراي اسلامي در اين ديدار، ارزيابي 
مسائل منطقه اي وبين المللي، يافتن راههاي رسيدن 
به مواضع مشترك دراينگونه مسائل و همكاريهاي صنعتي و
اقتصادي را از جمله مسائل مورد بحث با مقامات روسيه در
سفر به اين كشور عنوان كرد. 
به گفته دكتر روحاني، همكاريهاي دوكشور در زمينه 
نفت وگاز، ساخت هواپيمادر ايران و سرمايه گذاري در ديگر
طرحهاي مشترك نيز از محورهاي مذاكراتش با مقامات روسيه 
خواهد بود.

آرمين: تغييرات مكرر در قانون انتخابات 
نگران كننده است

گروه سياسي: يك عضو شوراي مركزي سازمان مجاهدين انقلاب
اسلامي بر وجود ائتلاف جبهه دوم خرداد به منظور دستيابي 
به يك فهرست مشترك از كانديداهاي مورد تاييد اين جبهه 
تاكيد كرد. 
محسن آرمين در گفتگو با ايرنا همچنين عدم ارائه فهرست 
مستقل از سوي سازمان مجاهدين انقلاب را گامي در راستاي 
تامين اهداف دوم خرداد دانست و ابراز اميدواري كرد كه 
جبهه دوم خرداد پس از اعلام نتايج بررسي صلاحيت ها به 
ميزان قابل قبولي از اشتراك نظر براي ارائه فهرست مشترك 
كانديداها برسد. وي ارزيابي خود را از حضور مجدد آقاي 
هاشمي رفسنجاني در عرصه هاي سياسي اينگونه بيان كرد: 
آقاي هاشمي رفسنجاني پس از دوم خرداد بطور غيررسمي اعلام 
كرد كه حضوري فعال در صحنه سياست نخواهد داشت و فرصت را
در اختيار جوانترها قرار خواهد داد اما براي دريافت 
مفهوم چنين تغيير تصميمي بايد به انتظار آينده نشست. 
آرمين درباره مسائلي كه در زمينه اجرا و نظارت انتخابات 
ششمين دوره مجلس شوراي اسلامي از سوي برخي افراد و
گروهها مطرح مي شود، گفت: نگراني جبهه دوم خرداد و
نيروهاي خط امام نسبت به نظارت در دو بخش است يكي مباني 
قانوني و حقوقي بررسي صلاحيت ها كه تاحدود زيادي با
پيگيري نمايندگان طرفدار اصلاحات در مجلس و تصويب مجمع 
تشخيص مصلحت نظام رفع، شفاف و اميدبخش شده است. 
سردبير نشريه عصر ما اضافه كرد: نگراني دوم به اعمال 
سليقه و گرايشهاي جانبدارانه مراجع نظارتي انتخابات 
مربوط مي شود كه به نظر ما همچنان به قوت خود باقي است. 
وي افزود: تركيب هيات هاي نظارت در تهران و شهرستانها
نشان مي دهد كه اين هيات ها به مراتب در مقايسه با
هيات هاي نظارتي دوره هاي گذشته از گرايش سياسي خاص و
پررنگ تري برخوردارند. 
عضو شوراي مركزي سازمان مجاهدين انقلاب اسلامي اضافه كرد: 
خبرهاي تاييد نشده از نحوه بررسي صلاحيت ها و تلاش برخي 
نمايندگان مجلس شوراي اسلامي براي ايجاد تغييرات مكرر در
قانون انتخابات به منظور بسط اختيارات هيات هاي نظارت، 
اين نگراني ها را تشديد مي كند.

پشتوانه مردمي مجلس را كاهش ندهيد

در حاشيه يك مصوبه 
ديروز هنگام بررسي اصلاح برخي مواد قانون انتخابات، 
محمدرضا باهنر نماينده جناح محافظه كار مجلس پيشنهادي 
براي يك مرحله اي كردن انتخابات و پذيرش اكثريت نسبي به 
عنوان ملاك انتخاب نمايندگان مجلس ارائه كرد. 
اين پيشنهاد با واكنش شديد عده اي از نمايندگان مواجه شد
و در نهايت با خروج مخالفان از جلسه و از نصابافتادن 
مجلس كار بررسي آن به جلسه بعد موكول شد. 
صرف نظر از آنچه ديروز در صحنه مجلس درباره پيشنهاد
باهنر براي يك مرحله اي كردن انتخابات گذشت، مفهوم اين 
پيشنهاد در صورتي كه تصويب شود اين است كه مثلا در يك 
شهر 120 هزار نفري كه تعداد راي دهندگان آن حدود 50 هزار
نفر است و براي مجلس ششم نيز حدود 20 كانديدا دارد، اگر
هر يك از نامزدها به طور مساوي 2500 راي به خود اختصاص 
دهد و تنها يك نفر در اين ميان آرائش به 2600 راي برسد
اين فرد به عنوان نماينده مردم آن شهر انتخاب خواهد شد و
در حالي كه تنها 2600 راي دارد مدعي نمايندگي 120 هزار
نفر جمعيت مي شود. 
در عرف هنگامي كه از مردم يك شهر سخن به ميان مي آيد اگر
نگوييم همه آنها دست كم اكثريت مطلق آنها يعني نصف 
باضافه يك به ذهن متبادر مي شود. بنابراين آقاي باهنر و
ساير كساني كه از پيشنهاد ارائه شده او حمايت مي كنند
خوب است به اين نكته توجه كنند كه اگرچه با برخورداري از
اكثريت مفروض در مجلس اين قدرت را دارند كه شيوه اي را
تصويب كنند كه مثلا يك فرد با 2600 يا 3000 راي مدعي 
نمايندگي مردم يك شهر 120 هزار نفري شود اما عرف جامعه 
كه طي زمان شكل گرفته و در اذهان مردم رسوخ كرده هرگز
اين اقدام را قبول نخواهد كرد. پس شايسته است نمايندگان 
مجلس با مخالفت با اين پيشنهاد جلو تصويب قانون مخالف با
عرف را بگيرند به ويژه اين كه تصويب چنين قانوني موجب
عدم برخورداري نمايندگان مجلس از پشتوانه مردمي خواهد
بود امري كه مجلس شوراي اسلامي به عنوان مهمترين ركن 
مردم سالاري نظام به آن شديدا" نيازمند است. 
از سوي ديگر عمده ترين دليل طراحان و ارائه دهندگان و
موافقان پيشنهاد يك مرحله اي كردن انتخابات كاستن از
هزينه هايي است كه از برگزاري دور دوم ناشي مي شود. 
اگرچه دغدغه كاستن از هزينه ها در جاي خود امري مقبول 
است اما در موضوع مورد بحث موضوعيت چنداني ندارد. زيرا
اولا تعداد حوزه هاي انتخابيه كه انتخابات آنها به دور
دوم كشيده مي شود چندان زياد نيست ثانيا اين كه اگر
آقايان واقعا دلشان براي كاستن از هزينه ها مي سوزد حتما
در ساير موارد كه اتفاقا كم هم نيست اقدام كنند. شايد
همين عدم صداقت در دلايل مطرح شده براي ارائه اين 
پيشنهاد است كه به نوعي اقدام طرفداران اين پيشنهاد را
مصداق اين سخن امام علي(ع)كه فرمود: "كلمه حقي است كه 
مراد آن باطل است "قرار مي دهد. 
و نكته آخر اين كه در سراسر دنيا و حتي در آن كشورهايي 
كه براي خرج كردن يك ريال هم حساب و كتاب دقيق دارند
بسياري از انتخابات دومرحله اي برگزار مي شود تا
نمايندگان برگزيده براي تصويب قوانين و مقررات از
پشتوانه مردمي بيشتري برخوردار باشند. پس بجاست كه در
كشور ما نيز نمايندگان كنوني مجلس به بهانه كاهش 
هزينه ها خدشه اي بر جايگاه والاي اين نهاد مردمي وارد
نكنند و جلو تصويب پيشنهادي را كه پشتوانه مردمي مجلس را
كاهش مي دهد، بگيرند.

راههاي گسترش روابط ايران و سلطان نشين 
عمان بررسي شد

گروه سياسي: سفير جمهوري اسلامي ايران در مسقط ديروز با
سيد علي بن حمود بن علي البوسعيدي وزير كشور سلطان نشين 
عمان ديدار كرد. به گزارش ايرنا، در ديدار نعمت الله 
ايزدي با البوسعيدي روابط دوجانبه وهمكاريهاي بين دو
كشور و راههاي گسترش آن مورد گفت وگو قرار گرفت. وزير
كشور عمان ضمن تاكيد بر ضرورت گسترش روابط ميان دوكشور
خواستارابلاغ تبريك وي به مناسبت حلول ماه مبارك رمضان و
عيد سعيد فطر به همتاي ايراني خود شد.

پايان تمرينات تيم ملي فوتبال ايران در
جزيره كيش

تيم ملي فردا با سايپا بازي مي كند
ديدار ايران با اكوادور برگزار نمي شود
كيش- حسن حيدري: تمرينات آماده سازي تيم ملي فوتبال 
ايران روز گذشته در ورزشگاه المپيك كيش ادامه يافت و
ملي پوشان با تلاش و جديتي كه به نمايش گذاشتند، نشان 
دادند كه براي رسيدن به مرز آمادگي مناسب، آماده هستند. 
در تمرين صبح ابتدا طبق روال هميشگي، بازيكنان به 
مدت بيست دقيقه حركات نرمشي سبك را زيرنظر حسين فركي 
انجام دادند و سپس به مرور كارهاي تكنيكي و تاكتيكي 
پرداختند. 
پاسكاري دو به دو و شوت به دروازه از ديگر تمرينات امروز
بود كه باجديت دنبال شد. 
همچنين دروازه بانهاي تيم ملي زيرنظر احمدسجادي جداگانه 
تمرين كردندكه طي آن هادي طباطبايي آماده و قبراق نشان 
مي داد. 
حميد استيلي كه از ناحيه مچ پا دچار مصدوميت جزيي شده 
است، بطورجداگانه تمرين كرد. 
تمرينات ديروز را جلال طالبي مدير كميته تيم هاي ملي 
فوتبال و منصورپورحيدري سرمربي اين تيم با دقت نظارت 
مي كردند. 
تمرينات عصر هم در ورزشگاه المپيك كيش ادامه يافت و سپس 
ملي پوشان ديشب به تهران باز گشتند. 
پس از پايان تمرين، حسين فركي يكي از مربيان تيم ملي ضمن 
ابراز رضايت از وضعيت ملي پوشان گفت: خوشبختانه بازيكنان 
شرايط مناسبي دارند و اميدوار هستيم تا پيش از ديدار با
مكزيك، ملي پوشان به آمادگي بهتربرسند. 
وي درباره ديدار تيم ملي مقابل باشگاه پاس تهران گفت: 
هدف ما اين بودكه بازيكنان را محك بزنيم و هدف برد و
باخت نبود. البته بعضاءناهماهنگي هايي در اين بازي 
دوستانه ديده شد و ما سعي داريم اين نقاط ضعف به حداقل 
برسد. 
مربي تيم ملي فوتبال كشورمان در پايان گفت: تعداد 21
بازيكن به آمريكاعزيمت خواهند كرد كه فهرست نهايي امروز
اعلام خواهد شد. 
شايان ذكر است كه تيم ملي فوتبال كشورمان به احتمال زياد
فردا در ورزشگاه آزادي يك ديدار دوستانه با تيم سايپا
برگزار خواهد كرد. 
البته اين بازي در زمين شماره(2)اين ورزشگاه انجام 
خواهد شد به طوريكه شنيديم تيم ملي مجوز يك بازيكن اضافي 
را براي سفر به آمريكا گرفته است. البته به گفته مربيان 
اين بازيكن اضافي دروازه بان نيست و مربيان تيم ملي شايد
يك هافبك دفاعي به جمع نفرات قبلي اضافه كنند. 
اما آخرين خبر اينكه يكي از مسئولان فدراسيون فوتبال 
آمريكا اعلام كرد كه بازي تيم ملي ايران با اكوادور
برگزار نخواهد شد و اصلا براي اين بازي بليت فروشي نشده 
است. البته قبلا قرار بود كه تيم ملي با السالوادور بازي 
كند كه اين ديدار هم لغو شد البته اعضاي تيم ملي ايران 
در هر تاريخي كه مايل هستند مي توانند به آمريكا بيايند
اما فعلا براي تيم ملي ايران همان دو بازي با مكزيك و
آمريكا منظور شده است ! 
ايران، نيجريه قاره آسيا
روزنامه ورزشي "الخليج "چاپ دبي فوتبال ايران را به 
عنوان نيجريه قاره آسيا معرفي كرد. 
اين روزنامه با اشاره به گزارش هايي كه از ايران به 
عنوان بزرگترين صادركننده بازيكن فوتبال به كشورهاي 
اروپايي و غير اروپايي نام مي برند، نوشت ايران چه از نظر
صادارت نفت و چه از نظر صادرات بازيكن فوتبال، نيجريه 
قاره آسياست. 
روزنامه ورزشي الخليج با چاپ عكس بزرگي از بازيكنان تيم 
ملي فوتبال ايران اين امر را دليلي بر اعتبار و ارزش 
بازيكنان ايراني به عنوان بهترين و ماهرترين بازيكنان 
قاره آسيا توصيف كرده است. 
بيش از 18 بازيكن فوتبال ايران در باشگاه هاي گوناگون 
جهان توپ مي زنندكه از اين تعداد، 11 نفر از آنان در
آلمان بازي مي كنند. 
اين روزنامه مي افزايد بازيكنان ايراني از مرزهاي چين و
سنگاپور و آلمان گرفته تا آمريكا و باشگاه هاي كويت و
امارات حضور دارند. 
محمد خاكپور: سفر تيم ملي به آمريكا با اهميت است 
محمد خاكپور در كيش، نظرات خود را در خصوص وضعيت فعلي 
تيم هاي ملي فوتبال ايران و آمريكا بيان كرد. 
خاكپور در خصوص وضعيت ليگ باشگاههاي آمريكا گفت: با
پايان يافتن رقابتهاي جام جهاني فرانسه، اين رشته در
آمريكا طرفداران زيادي پيداكرده و سرمايه گذاريهاي كلاني 
در اين كشور براي توسعه فوتبال صورت گرفته است. 
عضو باشگاه "مترواستارز" آمريكا گفت: پيش از جام جهاني 
فرانسه، كساني در آمريكا به اين رشته مي پرداختند كه به 
سطح كالج رسيده باشند وافرادي كه اين مرحله را طي 
نمي كردند، حق بازي در رشته فوتبال رانداشتند اما اكنون 
مي بينيم كه مدارس فوتبال در سنين پايين شكل مي گيرد و
روز به روز بر تعداد آنان نيز افزوده مي شود. 
وي ادامه داد: سرمايه گذاريها در فوتبال به گونه اي است 
كه آمريكاييها از هم اكنون خود را براي قهرماني سال 2006
آماده كرده و تيم ملي اين كشور را قهرمان اين دوره از
مسابقات جام جهاني معرفي مي كنند. 
خاكپور درباره وضعيت تيم ملي فوتبال آمريكا گفت: تيم 
فعلي آمريكابا تيمي كه در جام جهاني ديديم خيلي فرق كرده 
است. مربي و بازيكنان اين تيم تغيير يافته اند و برخي از
ملي پوشان باسابقه به اردوي تيم ملي اين كشور دعوت 
شده اند.

" اميرحسين فتحي "مديرعامل باشگاه 
امارات دعوت شد
بهمن: بهمن كرج به

گروه ورزشي: اميرحسين فتحي مديرعامل باشگاه بهمن اعلام 
كرد كه فرهاد مجيدي بازيكن ملي پوش كشورمان روز جمعه 
هفته گذشته يك قرارداد رسمي 3 سال و نيمه با تيم 
راپيدوين امضاء كرد. 
فتحي افزود: در اين قرارداد قيد شده كه در اين مدت هرگاه 
باشگاه راپيد قصد فروش مجيدي را داشته باشد 40 درصد از
مبلغ قرارداد وي بايد در اختيار باشگاههاي استقلال و
بهمن قرار گيرد. مدير باشگاه بهمن گفت: از كل مبلغ 
دريافتي براي مجيدي، 40 درصد در اختيار اين بازيكن قرار
گرفته است و بقيه اين مبلغ بين باشگاه استقلال و بهمن 
تقسيم مي شود. 
گفتني است كه قرارداد مجيدي از آغاز سال 2000 منظور شده 
و او بعد از اين حق همراهي تيم استقلال را نخواهد داشت. 
تيم راپيدوين براي در اختيار گرفتن مجيدي يك بازيكن 
كروات خود را به باشگاه سالزبورگ فروخت. 
كاپيتان تيم راپيدوين "ديان ساويسويچ "بازيكن يوگسلاو
سابق آ. ث. ميلان است. 
شايان ذكر است كه مجيدي به طور كامل نيز از سوي باشگاه 
" راپيد" بيمه شده است و اگر دچار مصدوميت هم شود حق و
حقوق او و باشگاههاي استقلال و بهمن پرداخت خواهد شد. 
اميرحسين فتحي در پايان گفت: تيم فوتبال بهمن كرج تا آخر
اين هفته به دعوت تيم نادي الدوبي راهي امارات خواهد شد. 
بهمن در اين سفر پنج روزه دو بازي دوستانه با تيم هاي 
نادي الدوبي و باشگاه ايرانيان دوبي برگزار خواهد كرد.

پيشكسوتان فوتبال ايران در ورزشگاه 
آزادي

گروه ورزشي: به همت كميته پيش كسوتان فوتبال(جام يونس 
شكوري)و همكاري فدراسيون فوتبال و هيات فوتبال استان 
تهران، بزرگان و ملي پوشان پيشين كشورمان به مناسبت 
يكصدمين سالگرد تولد حضرت امام خميني(ره)به ميدان 
آمدند. 
پيش كسوتان فوتبال در دو رده سني بالاي 40 سال و بالاي 
50 سال درسالن دوازده هزار نفري مجموعه ورزشي آزادي 
تهران به ميدان آمدند و موردتشويق و حمايت تماشاگران 
حاضر قرار گرفتند. 
ابتدا بازيكنان بالاي 40 سال در قالب دو تيم قرمز و سبز
كه نام "ايران "در پيراهن هاي آنان حك شده بود، به ميدان 
آمدند كه در اين بازي دوستانه تيم قرمز با حساب 4 بر2 به 
برتري رسيد. 
وحيداميري(دوگل)، مجيد جلالي و غفور كاظمي براي تيم 
قرمز و محمودحقيقيان و سعيد مراغه چيان براي تيم سبز
گلزني كردند. عليرضا رجبلو و مرتضي كريمي اين ديدار را
قضاوت كردند و فرهاد رستمي وقت نگهدار بود. 
اسامي تيم قرمز: ابوالفضل مهتري، مهدي حاج محمد، جواد
حسن زاده، مهدي دينورزاده، وحيد اميري، مجيد جلالي، ماسيس 
استپانيان، غفوركاظمي. مربي: نصرالله رحيمي، سرپرست: 
گئورگ هاكوپيان 
اسامي تيم سبز: اسماعيل اردلان، محمود حقيقيان، هادي 
آهنگران، حميد لواساني، رضا نعلچگر، سعيد مراغه چيان، 
حميد مجد تيموري و ماييس ميناسيان. مربي: منوچهر زندي، 
سرپرست: هادي نراقي 
در دومين ديدار، بازيكنان بالاي 50 سال برابر هم قرار
گرفتند كه دراين بازي تيم قرمز با دوگل پيروز شد. عليرضا
عزيزي و كارو باغداساريان گلهاي اين ديدار را وارد
دروازه سبز كردند. كاظم حيدرزاده و محمدرضا ابوالفضلي اين 
ديدار را قضاوت كردند و مهدي سيدعلي وقت نگهدار بود. 
اسامي تيم قرمز: مهدي كشاورز، غلامحسين نوريان، عليرضا
حاج قاسم، اكبر كارگرجم، هامبارسون دارابيديان، عليرضا
عزيزي، فيروز كياني راد، ناصر ابراهيمي و كارو
باغداساريان. مربي: محسن حاج نصرالله، سرپرست: نعيم صفري 
اسامي تيم سبز: فرامرز ظلي، حسن حبيبي، جعفر كاشاني، 
مهدي لواساني، حميد اميني خواه، فريبرز اسماعيلي، مرتضي 
شركا، حسين قاضي شعار، ناظم گنجاپور، گودرز حبيبي و
پرويز ميرزاحسن(قاسمي)مربي: عارف قلي زاده، سرپرست: 
بيژن معتمدي

فلاح و محمديان، گمشده هاي كشتي !؟

گروه ورزشي: كميته فني فدراسيون كشتي سرانجام به خواسته 
علاقمندان و دوستداران كشتي گردن نهاد و مجوز حضور 3 تن 
از كشتي گيران سابق تيم ملي را براي شركت در پيكارهاي 
جام تختي صادر كرد. 
" اكبر فلاح "،" عسگري محمديان "و" علي اكبر دودانگه "3
كشتي گيري هستند كه با تاييد مربيان تيم ملي اين مجوز را
به دست آورده اند. 
حضور دوباره 2 تن از اين قهرمانان(اكبر فلاح و عسگري 
محمديان)در صحنه رقابت هاي قهرماني آن هم در شرايطي كه 
افراد فوق داراي شرايط سني مناسبي براي حضور در چنين 
صحنه هايي نيستند، نشان دهنده آن است كه فدراسيون كشتي 
كشور براي پركردن خلا موجود حداقل در 2 وزن 63 و 69
كيلوگرم هنوز گمشده خود را پيدا نكرده است و از
زاويه اي ديگر معيار تجربه و سوابق زرين قهرمانان موجود
را در بوته آزمايش قرار داده است كه به زعم ما روش چندان 
مناسبي نيست. 
با رعايت احترام و علاقه به اين قهرمانان بايد اذعان كرد
كه صرف حضور اين دو كشتي گير نبايد ما را در راه يافتن 
راه حلي مناسب براي رفع معضلات موجود در بدنه كشتي اغفال 
كند و مهمتر اينكه امروز تعريف و مزه قهرماني به راحتي 
در كام خواهندگان و متوسلان فرو نمي رود، و تازه 
تعريف هاي نويني هم از علم ورزش به دست آمده است كه با
روش هاي موجود ما همخواني و سازگاري ندارد. تنها امر
مثبت چنين حركت هايي تخليه تجربه از اين قهرمانان است و
اگر به جز اين عمل شود، نهايت گمراهي و غفلت است. 
اين قهرمانان خوب كشتي ما نيز در شرايط بحراني امروز
كشتي نبايد بيش از اندازه و ظرفيت هاي موجود خود سخني بر
زبان آورند و اگر نباشند آنچه را كه مي گويند، ناخواسته 
بدهكار خلق الله مي شوند كه اين خود حديثي تلخ براي يك 
قهرمان آن هم در ورزشي مثل كشتي است.

توبيخ دو تن از كشتي گيران تيم ملي

گروه ورزشي: فدراسيون كشتي اعلام كرد: دو تن از
كشتي گيران كشتي آزاد ايران به نام هاي "عباس مجيدي "و
" بهرام عابدي "به دليل بي انضباطي و خارج شدن از اردوي 
تيم ملي كشتي آزاد ايران از سوي كميته فني اين فدراسيون 
توبيخ شدند. 
بهرام عابدي و عباس مجيدي كشتي گيران وزن هاي 76 و 85
كيلوگرم كه درپي دعوت از سوي كميته فني فدراسيون كشتي در
اردوي آمادگي كشتي گيران درخانه كشتي حاضر شده بودند، پس 
از يكي دو روز اقامت در اردو، بدون اجازه مربيان اردو را
ترك كردند و ديگر به اردو بازنگشتند.

جامعه نسبت به مديران زن چه نظري دارد؟

زن، بخش محروم جامعه از برنامه هاي توسعه(بخش پاياني)
روش هاي انتخاب مدير طي سال هاي مختلف در كشور
نشان مي دهد كه انتصاب مديران ده ساله اول با اولويت 
" متعهد، مومن، متخصص "، و درسالهاي برنامه با اولويت "
لايق، متعهد، امين و متخصص "صورت پذيرفته و دراين 
سياستگذاري تخصص مديريت مطرح نبوده است. 
منظور از تخصص هم داشتن مدرك دانشگاهي ودر بسياري از
موارد، نامربوط به اهداف سازمان بوده است. 
اين تحقيق نشان مي دهد كه جامعه كنوني در مورد توجه به 
بقاي سيستم درمحيط خارجي و يا به عبارت ديگر رسيدن به 
هدف سازماني، تغيير عقيده داده و زنان را جدي و توانا
مي دانند ولي در مورد روابط داخلي سازمان هنوز مردداست. 
زنان مدير را بهتر از مديران مرد قادر به درك مشكلات 
كاركنان غيرهمجنس مي داند. ولي از طرف ديگر زنان به 
مسايل كليشه اي و ظواهر اداري بيشترمي پردازند و كمتر از
مردان تفويض اختيار مي كنند. در واقع اين نقشي است كه 
زنان مدير ناخودآگاه به عهده مي گيرند تا از خود دفاع 
كنند. چون فرهنگ پدرسالار، زنان را حامل نيروهاي احساسي 
و مردان را حامل نيروهاي عقلي مطرح مي كند و مديريت را
با معيارهاي مردانه تعريف مي كند در اين تحقيق نسبت 
مدير و متخصص زن به مردان مدير و متخصص در سال هاي 75
نشان مي دهد كه 100 مرد به 5/14 زن و نسبت متخصصان 
غيرمدير باتحصيلات عالي نيز به نسبت 100 مرد به 27 زن 
است. 
اين تحقيق همچنين نشان مي دهد كه آقايان اعم از كارمند
و مدير در سال 56 و هم 76 معتقد بوده و هستند كه سازمان 
بايد در مقابل مسئوليت كفالت ايشان پرداخت هاي بيشتري 
بكند، اگرچه كمتر از سابق در اين عقيده راسخنداما برخورد
زنان كارمند در مقابل اين مساله متفاوت است. 
مديران زن با تساوي در پرداخت براي مسئوليت خانوادگي به 
مردان موافق بوده ولي زنان كارمند موافق پرداخت بيشتر به 
آقايان هستند. 
به عبارت ديگر جامعه هنوز علاقه مند است منابع عمومي 
صرف نيازهاي خصوصي شود و به رابطه مزد با كارايي چندان 
توجه ندارد. نظريه اي كه منجر به گسترش دولت و عدم 
كارآيي سازمان هاي دولتي شد. نياز به توسعه سياسي و
فرهنگي در واقع به اين جهت ضرورت دارد كه جامعه درك كند
نمي تواند بدون كار توقع درآمد داشته باشد وچنين 
درآمدهايي فقط بايد محدود به كودكان و افراد مسن و بيمار
باشد نه نيروي فعال جامعه و بداند كه دوران استفاده از
ثروت ملي براي گذران زندگي روزمره به سر رسيده است. 
از سوي ديگر نتايج تحقيق فوق گوياي آن است كه امروز، 
آموزش و اشتغال زنان از نظر جامعه پذيرفته شده است. 
جامعه توانايي زنان را باور كرده وتاثير اشتغال زنان را
در خانواده مثبت مي داند و آقايان با همسر شاغل 
خودهمراهي نشان مي دهند ولي هنوز زنان مدير را در مواضع 
قدرت نمي پذيرند بااينكه حتي آنها را براي درك مشكلات 
كاركنان غيرهمجنس تواناتر از آقايان مي دانند. 
از سوي ديگر تحقيق فوق مي گويد: زنان مهمترين هدف خود
را از اشتغال كسب درآمد مي دانند و آن را با هدف كمك به 
خانواده و استقلال مالي خودادامه مي دهند. به عبارت ديگر
متوجه شده اند كه دسترسي به منابع مالي و
قبول مسئوليتهاي مالي مي تواند به شخصيت مستقل ايشان و
ارتقاء آنها در خانواده كمك كند ولي مهمترين عامل ترك 
شغل خود را مخالفت شوهر با شغل مي دانند. 
در حال حاضر زنان آمادگي كسب تجربه هاي بيشتر در
زمينه هاي شغلي و ارتقاء به موقعيت اجتماعي بالاتر از
شوهر خودرا دارند. 
به نظر مي رسد جامعه دلايل بنياني براي مقابله با
مديريت زنان ندارد. فقط از اين تجربه واهمه دارد و به 
علاوه جامعه مي خواهد به علت كفالت خانواده، درآمد
بيشتري از طريق مشاغل مديريت در اختيار مردان قرار دهند. 
در اينجا به نظر مي رسد تاثير حقوق شوهر به عنوان رئيس 
خانواده درميزان مشاركت زنان در سطوح مديريت روشن باشد، 
براي آنكه زنان بتوانندوضعيت خود را ارتقا بخشند، لازم 
است برنامه ريزي هاي جدي براي افزايش حقوق ايشان در
خانواده و تاثير اشتغال زنان در بهبود وضع خانواده صورت 
گيرد. 
افزايش مشاركت زنان در برنامه 
توسعه سوم 
بر اساس اينكه سياست هاي كلي برنامه سوم معادل و متوازن 
و مديريت مشاركتي و خصوصي سازي اعلام شده است 
برنامه ريزان توسعه بايد كليه مسايل رااز چهار جهت براي 
درك مسايل زنان ببينند. 
نيازهاي كلي توسعه مانند فقرزدايي، باتوجه به اينكه بيش 
از 75 درصد فقراي جهان را زنان تشكيل مي دهند و لذا در
اين سياست بايدفقرزدايي را از زنان فقير شروع كرد. از
ديد شناخت نيازهاي خاص جنس زن مانندبهداشت مادران كه به 
مسايل خاص جنس زن توجه دارد. 
همچنين با شناخت فواصل جنسيتي، سطح دسترسي ورفاه دو جنس 
به امكانات آموزشي و اشتغال و تملك دارايي و قدرت سياسي 
موردتوجه قرار مي گيرد. 
آمارها و اطلاعات كشور بايد به نحوي تنظيم شوند كه 
تحليل تبعيض را ميسر سازند تا برنامه ريزان براي رفع 
تبعيض برنامه ريزي كنند. 
شناخت روابط جنسيتي و اينكه تشخيص داده شود
چگونه الگوهاي فرهنگي، اقتصادي، سياسي و اجتماعي مردان 
را بر زنان مسلط مي سازند. 
اين شناخت مي تواند به تغيير الگوهاي آموزشي، قوانين و
مجاري استيفاي حقوق زنان بينجامد. 
اهداف راهبردي براي افزايش مشاركت زنان مدير تضمين 
دسترسي براي زنان و مشاركت كامل زنان در ساختارهاي قدرت 
و تصميم گيري جامعه، افزايش توانايي زنان در مشاركت و
تصميم گيري و رهبري سازمان ها و بالاخره افزايش قدرت 
تصميم گيري زنان در خانواده است. در همين راستا
راهكارهاي موجود، مشتمل بر افزايش تعداد زنان در هياتها، 
كميته هاي دولتي، واحدهاي اداري و عمومي، قضايي ومجلس 
همچنين ترغيب احزاب سياسي به گنجانيدن زنان و مردان به 
صورت مساوي در فهرست معرفي كانديداهاي نظارت و ارزيابي 
پيشرفت زنان از طريق ايجادبانك هاي اطلاعاتي و تحليل 
مقايسه اي دسترسي زنان و مردان به مشاغل در تمام سطوح 
مي باشد. 
حمايت از سازمان هاي غيردولتي و موءسسات پژوهشي 
كه درباره مشاركت زنان در تصميم گيري، مطالعاتي انجام 
مي دهند و ترغيب زنان به دخالت در امر تصميم گيري هاي 
ملي، منطقه اي و محلي و تشويق زنان به مشاركت در
شركت هاي سرمايه گذاري و تعاوني و ارائه راه حل هايي جهت 
افزايش و تشويق مشاركت مردان در كار خانگي از ديگر
راهكارها مي باشد. 
زنان هم اكنون تامين بخشي از هزينه هاي خانواده و
فرزندان را، چه به صورت اشتغال در بخش شفاف جامعه و چه 
به صورت خدمات در سايه آن، به عهده دارند، اين مسئوليت 
بايد رسما" شناسايي شود تا منافع آن برايشان حاصل شود. 
فرزندان خانواده ها بايد در تمام مراحل زندگي مشاركت 
زنان را در تصميم گيري ها تجربه كنند. 
دوره هاي كارشناسي ارشد براي مديريت امور زنان گشايش 
يابد. به ويژه مركزآموزش مديريت دولتي مي تواند اين دوره 
را تاسيس كند. 
فارغ التحصيلان دوره هاي مديريت امور زنان مي توانند به 
عنوان كارشناس در مجلس شوراي اسلامي، قوه قضاييه، قوه 
مجريه(سازمان برنامه و بودجه ووزارتخانه ها)استخدام 
شوند منظور از اداره امور زنان تنها مسايل رفاهي پرسنل 
ادارات نيست بلكه زنان بايد به عنوان برنامه ريز و
بهره ور ازبرنامه هاي توسعه مورد توجه باشند. 
ايجاد مراكز مطالعات زنان به صورت دولتي و غيردولتي و
خصوصي تشويق شود براي آنكه مسايل زنان در سطوح محلي، 
قومي، منطقه اي و ملي مورد پژوهش هاي ميداني قرار گيرد. 
ايجاد دوره هاي آموزش هاي حرفه اي و ضمن خدمات كوتاه 
مدت مديريت درسراسر كشور براي افزايش توان تجاري و
بنگاه داري زنان و آموزش هاي حسابداري، بودجه بندي، 
بازاريابي مديريت اطلاعات، روابط كار، حقوق، ارتباطات، 
كنترل رهبري و تشكيلات براي افزايش توان عمومي مديريتي 
زنان لازم است. تا وقتي به تعداد كافي، زنان در شوراهاي 
مديريتي عضويت نداشته باشند منافع ايشان حفظ نمي شود. 
جدول حقوق و دستمزد نظام هماهنگ و قانون كار تغيير يابد
و رابطه پرداختها با كار برقرار گردد و كمك هاي مربوط
به رفاه خانواده به شاغل تعلق گيرد اعم از زن و مرد. 
به اين ترتيب خانواده براي موفقيت زنان در شغل همكاري 
مي كند. همانطور كه درمورد مردان انجام مي دهد. در اين 
قسمت توجه به حق عائله مندي، كمك هزينه مسكن، برقراري 
مستمري فرزندان شاغل فوت شده حتي در شرايطي كه پدر زنده 
و شاغل است ضروري مي باشد. 
وجود سازمان هاي زنانه، تعداد زنان مدير راافزايش 
مي دهد ولي تا هنگامي كه زنان در مراكز دو جنسيتي در
مقايسه بامردان موفق به كسب پست هاي بالاتر از طريق 
شايستگي نشوند، نمي توانندموقعيت بهتري براي زنان در
جامعه كسب كنند. 
قانون تخلفات اداري بايد بازنگري شده و جرايم اضافي كه 
متوجه زنان است از آن حذف شود. زيرا اين قانون گاه به 
ابزاري در دست آقايان براي حذف زنان رقيب به ويژه زناني 
كه داراي صلاحيتهاي بالاتر علمي هستند تبديل مي شوند. 
ديوان عدالت اداري نيز بايد بتواند مسايل را ازنظر
ماهوي بررسي و آراي مديران مغرض را باطل كند. 
اعطاي وام هايي از طريق موءسسات اعتباري بانكها به زنان 
عضو تعاوني هاي توليدي و زناني كه خوداشتغالي ايجاد
كرده اند و يا موءسسات كوچك خصوصي رااداره مي كنند. 
همچنين مجوزهاي تاسيس بنگاه هاي تجاري، موءسسات حرفه اي و
صنعتي و ساير مشاغل به زنان بايد افزايش يابد.

از ديگران قدرداني كنيد

وقت و توجه خود را صرف افراد تيم خود كنيد اگر آنان 
احساس كنند كه شما از صميم قلب به آنها علاقه داريد براي 
شما كار خواهند نمود. 
ژرفناي سخن 
با اين واقعيت روبه رو شويد كه ما همه دوست داريم كه از
ما قدرداني شود. اگر كارمندان شما احساس كنند كه 
زحماتشان مورد توجه واقع مي شود بيشتر زير بار كارهاي 
طويل المدت، وظايف سخت يا كارهاي جزئي و ناخوشايند
مي روند. غافل نشدن از كارمندان بسيار خوب نيز از اهميت 
ويژه اي برخوردار است. اين كارمندان كساني هستند كه 
هميشه مي توان براي انجام به موقع و درست كارها روي آنان 
حساب كرد. 
آيا شما اين گونه كارمندان را به خاطر كارمندان ديگر كه 
نياز دارندبا كمي فشار هدايتشان كرد فراموش مي كنيد؟ آيا
شما عملكرد خوب را با واگذار كردن مسئوليت هاي بيشتر
پاسخ مي دهيد؟ به خاطر داشته باشيد هيچ كس دوست ندارد
مورد سوءاستفاده واقع شود و در نهايت اگر اين افراد
احساس كنند از آنها قدرداني نمي شود شركت را ترك خواهند
نمود. 
به خاطر داشته باشيد كه ابراز احساسات و قدرداني كردن 
از كارمندان نمونه كمتر از ورود، استخدام و آموزش يك 
كارمند جديد و تازه كار به عنوان جانشين كارمند قبلي 
متضمن صرف وقت و هزينه است. 
اين ايده در عمل 
هريت در يك آژانس بزرگ اجاره اتومبيل كارآموز مديريت بود. 
چند هفته آخر او چندين شب تا ديروقت كاركرد تا سيستم 
جديد بازرگاني كامپيوتري را كه رئيسش تهيه كرده بود
راه اندازي كند. چند اشكال كوچك وجود داشت كه بايد رفع 
مي شد و از آنجا كه تخصص هريت كامپيوتر بود از او خواسته 
شده بود كه تخصص خود را در راس همه وظايف خود قرار دهد. 
او تمام تعطيلات آخر هفته خود را روي اين طرح كار كرد. 
وقتي صبح روز بعداز تعطيلات به سر كار بازگشت، سيستم 
كامپيوتري يك موفقيت به شمار مي رفت اما هريت كاملا" 
خسته بود. او واقعا" مطمئن نبود كه كار اضافه او مورد
تشويق قرار خواهد گرفت و يا حتي مورد توجه واقع خواهدشد. 
او متوجه يك تكه كاغذ يادداشت سفيد كوچك شد كه به صورت 
تاشده روي صندلي اش قرار گرفته بود. اين يادداشت دست خطي 
از طرف رئيس هريت بود كه در آن از تعهد و تلاش هريت در
اجراي اين طرح تقدير شده بود. هريت يادداشت را با خود
چند روزي به همراه داشت و وقتي كه كارها براي او سخت 
مي شد نيم نگاهي به آن مي انداخت. 
هريت بعدها متوجه شد كه رئيس او اغلب تشكر وتقدير خود
را به اين روش با يادداشت هاي مختصري كه به دقت روي ميز
كارمندان مي گذارد ابراز مي كند رئيس او مي دانست اگرچه 
تشكر لفظي قطعا" ارزشمند است اما يك يادداشت قدرداني 
مي تواند تاثير بيشتري داشته باشد زيرا كه مي توان آن 
را نگه داشت و چند بار خواند. 
براي سنجش 
- آيا شما مي توانيد بهترين توليدكنندگان خود را از بين 
كارمندانتان نام ببريد؟
- در ماه گذشته چند بار از آنان قدرداني نموده ايد؟
- اين تعداد را با تعداد دفعاتي كه صرف كارگران غيرماهر
خود نموده ايد مقايسه كنيد؟
منبع: بازتاب كار زنان 
ترجمه: نازلي سيد گرگاني


<مقاله>

در گفت و گوي سيف الله داد با خبرنگاران 
برنامه هاي جشنواره فيلم فجر اعلام شد

گروه هنري: همزمان با ايام مبارك دهه فجر هجدهمين 
جشنواره بين المللي فيلم فجر باشركت بيش از 39 كشور جهان 
در تهران برگزار مي شود. 
سيف الله داد معاون امور سينمايي وزارت فرهنگ و
ارشاداسلامي، ديروز در جمع خبرنگاران با بيان اين مطلب
افزود: همزمان بابرپايي اين جشنواره، سومين بازار
بين المللي فيلم فجر نيز با انگيزه معرفي آثار برتر
سينماي كشور به بازارهاي جهاني از 17 تا 22 بهمن ماه 
باحضور بيش از 45 شركت توزيع كننده جهاني فيلم در تهران 
برپا مي شود. 
به گفته وي، با توجه به اينكه سينماگران در ده سال گذشته 
آغازگر يك گفتگوي سينمايي با تمدنهاي ديگر بوده اند، 
امسال براي نخستين بار گردهمايي گفت وگوي تمدنها با حضور
صاحبنظران سينمايي از كشورهاي مختلف از 15 تا17 بهمن ماه 
در تهران برگزار مي شود. 
معاون امور سينمايي با اشاره به اين كه بخش ميهمان از
جشنواره فيلم امسال حذف شده است، افزود: جشنواره امسال 
همچون سالهاي گذشته در دو بخش اصلي شامل مسابقه سينماي 
ايران و مسابقه سينماي بين الملل و بخشهاي جنبي شامل 
نمايش هاي ويژه، آيينه هاي روبرو، براي تمام فصول، 
دورترازقاب، ره آورد اصفهان، جشنواره جشنواره ها، 
منظرسينماي عرب و بخش سينماي آينده در بيش از 12 سينماي 
تهران برپا مي شود. 
به گفته وي هم اكنون 51 فيلم براي شركت در بخش مسابقه 
سينماي ايران جشنواره فيلم فجر اعلام آمادگي كرده اند كه 
از ميان آنها 20 فيلم سينمايي ايراني توسط هيات انتخاب
متشكل از نمايندگان صنوف سينمايي براي شركت دربخش مسابقه 
سينماي ايران برگزيده خواهند شد. 
معاون امور سينمايي افزود: دربخش مسابقه سينماي 
بين الملل جشنواره هيجدهم نيز 20 فيلم برگزيده ايراني و
خارجي از محصولات 1997 به بعد جهان شركت دارند كه اين 
فيلمها به وسيله هيات انتخاب اين بخش متشكل از پنج 
سردبيرنشريات تخصصي سينمايي ايران انتخاب مي شوند. وي 
نمايش 12 فيلم از آثار برتولد برشت در بخش نمايش هاي 
ويژه، بزرگداشت عباس كيارستمي، گوستاو گاوراس كارگردان 
فرانسوي وفرانچسكو رزي كارگردان ايتاليايي در بخش 
آيينه هاي روبروو گراميداشت محمود كلاري و ويتوريو
استوراروفيلمبردار ايراني و ايتاليايي در بخش دورتر از
قاب را از ديگر بخشهاي هيجدهمين جشنواره بين المللي فيلم 
فجرذكر كرد. داد خاطرنشان كرد: در بخش براي تمام فصول 
اين جشنواره ازشون كانري بازيگر نامدار انگليسي و نيكي 
كريمي بازيگر ايراني قدرداني مي شود. 
به گفته وي در بخش جشنواره جشنواره ها، فيلمهايي از
آثار برتر سينماي جهان در سالهاي 1997 تا 1999 از
كشورهاي ايتاليا، هند، چين، مجارستان، كانادا و گرجستان و
در بخش منظر سينماي عرب فيلمهايي از محصولات 
سينمايي كشورهاي الجزاير، مصر، لبنان، مراكش، فلسطين و
سوريه نمايش داده مي شوند. 
معاون امور سينمايي با تاكيد بر اين كه امسال نيز همچون 
سال گذشته، هيچ بليط اهدايي در جشنواره فيلم فجر توزيع 
نمي شود، گفت: در طول جشنواره، سينمااستقلال اختصاص به 
اهالي مطبوعات دارد و به منظور سهولت 
دستيابي علاقه مندان و صاحبنظران به بليطهاي نمايش فيلم، 
42 درصد ظرفيت سالنهاي نمايش در روزهاي هفتم و هشتم بهمن 
ماه در سه مكان مختلف به طور همزمان پيش فروش مي شوند. 
وي معرفي فيلم برگزيده مردم با همكاري خانه سينما، 
ارايه زيرنويس انگليسي در فيلمهاي ايراني براي ميهمانان 
خارجي و تداوم روند عمومي اكران فيلمهاي سينمايي در
سينماهاي تهران به جز سينماهاي ويژه جشنواره هيجدهم را
از ديگر ويژگيهاي جشنواره فيلم امسال اعلام كرد. 
كمال تبريزي، محمد بزرگ نيا، امين تارخ، شهرام اسدي 
ونعمت حقيقي، داوري بخش مسابقه هيجدهمين جشنواره 
بين المللي فيلم فجر رابه عهده دارند.

صبا به خنده در ايوان شهريار آمد

به ياد استاد ابوالحسن صبا، موسيقيدان شهير
درآمد: 
در ميان تمامي اساتيد صاحبنام موسيقي ايران، زنده ياد
ابوالحسن صبا نامي يگانه است. وي علاوه بر آشنايي عميق 
با موسيقي مقامي و رديفي ايران، در سنت ها اسير نماند و
بر نوآوري هاي مطابق و همذات با سنت تاكيد فراوان نمود، 
نوشته زير يادكردي است از زندگي و آثار اين مرد عرصه 
موسيقي ايران كه تقديم شما گراميان مي گردد. 
عباس مهيار
استاد ابوالحسن صبا فرزند كمال السلطنه بود. ابوالقاسم 
كمال السلطنه، مردي اديب و سخندان بود و به موسيقي 
آشنايي كامل داشت و سه تار نيك مي نواخت. درباره او
نوشته اند كه: طبيبي حاذق بود و از دوستان نزديك ايرج 
ميرزا- شاعر معروف - به شمار مي رفت ايرج در شعرهاي خود، 
بارها از او ياد كرده است. 
ابوالقاسم نيز فرزند صدرالحكما و او نيز فرزند محمودخان 
صبا ملك الشعراي عهد ناصري بود و اگر بيشتر پيش برويم 
خواهيم گفت او نيز فرزند محمدحسين خان عندليب و او نيز
فرزند فتحعليخان صباي كاشاني بود. 
ابوالحسن در سال 1281 ش. چشم بر جهان گشود. تحصيلات خود
را در مدرسه امريكايي تهران(چهارراه كالج، دبيرستان 
البرز فعلي)آغاز كرد و پي گرفت. اما با توجه به محيط
خانواده ابوالحسن خان به طرف موسيقي كشيده شد، طوري كه 
درس را نيمه تمام رها كرد. 
روح الله خالقي مي گويد: پيش از سال 1297 ش. من و صبا
در مدرسه امريكايي درس مي خوانديم. صبا دو سال جلوتر از
من بود او در ميان همه شاگردان مدرسه شناخته شده تر و
از شهرت خاصي برخوردار بود. 
پيش از اين گفتيم پدرش موسيقي دان بود و علاقه داشت 
ابوالحسن خان در موسيقي استاد همه فن شود. به همين سبب، 
پسرش را پيش استادان بزرگ موسيقي فرستاد. ابوالحسن در
مدت كوتاهي كمانچه را از حسين اسماعيل زاده، ضرب را از
حاجي خان، سه تار را از ميرزا عبدالله(شايد پدر احمد
عبادي)، سنتور را از علي اكبر شاهي و بالاخره ويولن را
از استاد هنگ آفرين فرا گرفت صبا براي يادگرفتن فوت و
فن تار، مدتها پيش درويش خان آموزش ديد. 
ابوالحسن در كنار موسيقي، مدتي هم به نقاشي علاقه مند
شد و مدتي نيز به مدرسه كمال الملك رفت اما خيلي زود
دريافت كه علاقه چنداني به آن ندارد. سپس به خوشنويسي 
روي آورد و از آن هنر هم توشه اي اندوخت و دوباره به سوي 
موسيقي كشيده شد. تا در سال 1302 شمسي در مدرسه عالي 
موسيقي كه تازه افتتاح شده بود، نام نوشت. اين مدرسه به 
مديريت علي نقي وزيري راه افتاده بود. وزيري مخالفان 
زيادي داشت و دانشجويان هنردوست را از رفتن به مدرسه او
منع مي كردند. 
خالقي مي گويد: در سال 1302 به مدرسه موسيقي وزيري رفتم 
و صبا را دوباره يافتم. صبا آن زمان استاد ويولن شده بود. 
در اثر آموزش و تربيت وزيري، صبا به مقام نخستين سوليست 
اركستر رسيد. به گفته دكتر ساسان سپنتا او شيوه نوازندگي 
ويولن و موسيقي نظري را نيك آموخته بود. صبا نظريه هاي 
وزيري را به شاگردان ياد مي داد و در اجراي قطعات موسيقي، 
صبا هميشه در صندلي اول مي نشست. كار اين گروه به تدريج 
با سازهاي متنوع تري گسترش پيدا كرد و در كلوبموزيكال و
كنسرتهاي بعدي به اجراي موسيقي پرداخت. به دليل دلبستگي 
صبا به موسيقي و علاقه و افزايش هنرجويان، وزيري بخشي از
كار خود را به صبا سپرد و صبا تا 9شب هر روز به تمرين و
تدريس ادامه مي داد. بدين ترتيب، اولين كلاس ويولن صبا
در مدرسه وزيري تشكيل شد. 
در سال 1306 اركستر مدرسه عالي موسيقي براي برگزاري 
كنسرت، با وزيري به رشت و انزلي رفت. مردم آن سامان از
ويولن صبا اقبال كردند و از وزيري خواستند كه مدرسه 
موسيقي در رشت داير كند. وزيري ترتيب كار را داد و در
سال 1308 صبا را به مديريت آنجا فرستاد. ابوالحسن صبا
مدت دو سال آن مدرسه را اداره كرد و به آموزش موسيقي 
براي جوانان آنجا پرداخت، اما باتوجه به ناراحتي قلب، 
صبا دو سال بيشتر نتوانست در آن سامان بماند و ناگزير به 
تهران بازگشت. صبا در اين سفر دوساله، چند آهنگ محلي آن 
منطقه را به نت نوشت. با نوازندگان محلي حشر و نشر پيدا
كرد. كارهاي آنها را به نت تنظيم كرد و به تهران آورد. 
روش نت نويسي صبا همان بود كه وزيري به او آموخته بود. 
صبا پس از بازگشت به تهران، كار سابق خود را ادامه داد. 
در كلاسهاي وزيري با تكنيك خاص ويولن آشنا شد و چند صفحه 
ضبط و پخش كرد. بدين ترتيب نام صبا و سحر ويولن او بر سر
زبانها افتاد. 
صبا، نه تنها رديفهاي موسيقي سنتي براي ويولن - كه يك 
ساز غربي بود- رديف كرد، بلكه از آنها براي آواز و سنتور
نيز استفاده كرد صبا در اين كلاسها، هر جلسه چند سطري 
از رديف هاي خود را براي هنرجويان تعليم مي داد و بعدها
مجموعه آنها را به چاپ رسانيد. 
صبا در سال 1310، كلاس آموزش موسيقي را تاسيس كرد كه تا
پايان عمر اين كلاس داير بود و به گفته سپنتا محل كلاس 
منزل شخصي استاد بود و در كوچه ظهيرالاسلام. گفتني است 
كه علي تجويدي، حبيبالله بديعي، حبيب سماعي، حسين 
تهراني، فرامرز پايور، حسن كسايي، مهندس همايون خرم، 
مجيد وفادار، مهدي خالدي، لطف الله مفخم پايان، دكتر
ساسان سپنتا، رحمت الله بديعي، محمود تاج بخش و حسين صبا
فرزند صبا كه كتاب سنتور استاد ابوالحسن صبا را تكميل 
كرد، ازجمله شاگردان مكتب اين استاد به حساب مي آيند. 
ظاهرا" دوران آشنايي صبا، با استاد شهريار به اين سالها
و سالهاي بعد آن برمي گردد كه با جمعي از هنرمندان آن 
روزگار مانند حبيب سماعي، احمد عبادي، حسين تهراني و
دوامي و ديگران روزهاي پرباري را پشت سر مي گذاشتند. 
مي دانيم شهريار خود موسيقي شناس بود و سه تار مي زد: 
نالد به حال زار من امشب سه تار من 
اين مايه تسلي شبهاي تار من 
و با هنرمندان درباره موسيقي و رديف هاي آن به بحث و
گفتگو مي نشست. بخصوص گوشه رهاب را مي شناخت كه يكي از
12 مقام موسيقي قديم ايراني است. در شعري مي گويد: 
دستگاه ساز و آوازي به جا ماند از نديم 
كش نه شهنازي به گوراست و نه روحي در رهاب. 
اين رودكي زمان ما كه به جاي چنگ و عود، سه تار مي نواخت 
با ابوالعبيك روزگار ما، صبا دو يار همدم و دو مونس 
غمگسار بودند. شهريار چنان شيفته صبا بود كه حتي وقتي 
سخن از باد صبا مي گويد، گوشه چشمي به او دارد: 
شهريارا نه تويي بس همه با ياد صبا
هر كه دل داشت در اين شهر، صبايي دارد
استاد نيز بي شهريار، در شهر، ياري ندارد. تا فرصت پيش 
مي آيد سراغ شهريار مي رود تا او را از تنهايي برهاند و
به بهانه اي به سوي باغ و صحرا كشاند. در يكي از اين 
دوست جويي ها كه صبا با دوامي در خانه شهريار رفته بودند. 
شهريار مي گويد: 
صبا به خنده در ايوان شهريار آمد
كه خيز و سر به دراز دخمه كن بهار آمد
ز زلف زركش خورشيدبند، سيم سه تار
كه پرده هاي شب تيره تار و مار آمد
به پاي ساز صبا شعر شهريار، اي ترك 
بخوان كه عيدي عشاق بي قرار آمد
در سال 1319 كه راديو تاسيس شد، صبا در رديف اول 
نوازندگان آن قرار گرفت. در سال 1320 صبا به صورت رسمي 
به خدمت وزارت فرهنگ و هنر درآمد و سرپرستي اركستر نوين 
را كه وزيري تاسيس كرده بود، به عهده گرفت. در همين سال 
هنرستان عالي موسيقي كنسرتي ترتيب داد علاوه بر همنوازي 
سه برنامه تك نوازي: ويولن تنها صبا، سنتور تنها حبيب
سماعي و تار تنها حسين سنجري اجرا شد و مورد اقبال مردم 
قرار گرفت. اين اركستر بعدها اركستر صبا نام گرفت. 
اركستر صبا تا بعداز درگذشت استاد نيز، سالها به فعاليت 
خود ادامه داد تا به گفته استاد حسين دهلوي در نيمه دوم 
تيرماه سال 1347 عملا" اركستر صبا تعطيل شد و انحلال آن 
اعلام گرديد. 
در سال 1324 كنسرتي به همت خالقي ترتيب يافت كه صبا در
آن علاوه بر همنوازي، يك برنامه تك نوازي نيز اجرا كرد
كه بسيار مورد پسند مردم قرار گرفت. 
صبا در مدرسه عالي موسيقي كه به تحصيل مشغول بود قطعه 
معروف زرد مليجه "گنجشگك زرد" را بانام سلوي صفحه اي وطن 
و چند چهارمضراب و سه گاه ساخته بود. 
صبا در سال 1328 در كلاسهاي هنرستان ملي كه خالقي تاسيس 
كرده بود به تدريس پرداخت و تا پايان عمر در اين مدرسه 
كار تدريس را ادامه داد. 
صبا ضمن اداره اين كلاس، خود با گروههاي همنوازي 
نوازندگاني مانند مشير همايون شهردار همكاري داشت، در
همين سالها بود كه سفري نيز به بيروت و شام كرد و صفحاتي 
نيز آنجا ضبط و به ايران آورد كه يكي از آنها اثر معروف 
زنگ شتر است. صبا در هر فرصتي سعي مي كرد آهنگهاي محلي 
را گردآوري و نت نويسي كند. بالاتر از همه، اين آهنگها
را به رديف هاي موسيقي اصيل ايراني برمي گرداند. 
صبا در سال 1335 در گروه همنوازي برنامه گلهاي راديو
ايران گاه به عنوان تك نواز و گاه به عنوان سرپرست 
اركستر فعاليت داشت، طوري كه تا نيمه اول سال 1336 صداي 
ويولن او آرامش بخش دل و جان مردم هنردوست اين سرزمين 
قرار گرفته بود. 
استاد ابوالحسن خان صبا با اين سروسودا و شور عشق، در
سحرگاه روز جمعه 29 آذرماه سال 1336 در مرز 55 سالگي 
براثر سكته قلبي درگذشت و همه دوستداران موسيقي و
هنرجويان علاقه مند به صداي ناله آساي ويولن را به سوك 
نشاند. اين غم بيش از همه بر دوش شهريار سنگيني مي كرد. 
فرياد شيون شهريار در شعر پيچيد: 
عمر دنيا به سر آمد كه صبا مي ميرد
ورنه آتشكده عشق كجا مي ميرد
از گريبان غم و ماتم سنتور حبيب
سرنياورده برون ساز صبا مي ميرد
شهريارا نه صبا مرده خدا را بس كن 
آنكه شد زنده جاويد كجا مي ميرد
شهريار در تبريز براي صبا مجلس ترحيم ترتيب داد اما چون 
آن دوره موسيقي جانيفتاده و موسيقيدان چندان توجيه شده 
به حساب نمي آمد، مجلس ترحيم با مخالفت عده اي سطحي نگر
قرار گرفت و اشگ چشمان به گود نشسته شهريار از حيرت خشك 
شد. 
شهريار در اين شعر، به مرگ صبا ناباورانه مي نگرد. اندكي 
تامل در فعل به كار گرفته شده در شعر عمق ناباوري او را
بيان مي كند. شهريار نمي تواند بگويد صبا مرد يا صبا
مرده است، مي گويد مي ميرد. 
اين درد و داغ تا آخر عمر شهريار را رها نكرد حتي وقتي 
هوشنگ ابتهاج(سايه)شهريار را به تهران دعوت كرد، 
شهريار در غزلي به صراحت گفت: 
تهران بي صبا ثمرش چيست شهريار
نيما نرفته گر سفر يوش مي كني 
از اينها كه بگذريم، صبا را پايه گذار مكتب نوين موسيقي 
ايراني دانسته اند. ديگر آثار چاپ شده استاد رديف براي 
ويولن در دو جلد و قطعات ضربي در يك جلد چاپ و منتشر شده 
است. 
آثار به جا مانده صبا زنگ شتر، كوهستاني، در قفس، كاروان، 
زردمليجه، به زندان، رقص چوبي قاسم آباد، به ياد گذشته 
و چند چهار مضراب را مي توان نام برد. 
دكتر ساسان سپنتا در توضيح قطعه كوهستاني كه در عشاق 
دشتي ساخته شده است مي گويد: 
" مقدمه ي اين قطعه باتري هاي اجرايي بر نت هاي لا و سل و
فا و مي ; چوپاني را مجسم مي كند كه برفراز تپه اي 
به هنگام غروب آفتاب به وسيله ني گوسفندان خود را
جمع مي كند و در قسمت بعد كه قطعه به صورت دوضربي موزون 
درمي آيد، سرازير شدن چوپان و گوسفندان را از تپه و
حركات پاي آنها را نشان مي دهد به همين مناسبت، صبا نام 
آن را گوسفند دخان نهاده بود دخان به معناي جمع آوري 
آمده است. "
گفتني است كه هريك از اين آثار به جامانده تفسير و
توضيحي اين چنيني دارد كه بايد همه در مجموعه اي گردآوري 
شود. 
در پايان اين نكته نيز قابل ذكر است كه منزل استاد صبا
واقع در كوچه ظهيرالاسلام به صورت موزه اي درآمده است كه 
نام صبا در آن مي درخشد. در اين موزه، بسياري از
يادگارهاي استاد و بعضي وسايل شخصي در آنجا گردآوري شده 
است. 
شهريار خطاب به بانو منتخب، زن استاد مي گويد: 
در خانه اي كه موزه اي از يادگارهاست 
از نقش يك مجسمه افزون چه مي كني 
گاهي سر مزار صبا بگذر و بگو
اي در ديار خاطره مدفون چه مي كني

احساس خوشبختي گوهر كمياب زندگي

هر فرد بشر به عنوان موجودي جديد، موجودي كه هرگز
همانندش وجود نداشته است، با وسايلي كه براي موفقيت در
زندگي لازم است متولد مي شود. هر يك مي توانند ببينند، 
بشنوند، لمس كنند، بچشند و براي خود فكر كنند. هر كدام 
از افراد داراي استعداد منحصربه فرد خويشند، داراي 
لياقت ها و محدوديتهايي هستند. هر كدام به سهم خود
مي توانند فرد مهم، با فكر، باهوش و خلاقي باشند. 
موفق ها استعداد متفاوتي در زمينه هاي مختلف دارند. كسب
موفقيت مهمترين مساله نيست ولي صداقت و خلوص و خوشبخت 
زيستن مهمترين مساله است. فرد با صداقت و سالم وجود خود
را با شناخت خود، با خود بودن، رفتار كردن و عمل كردن به 
دور از تظاهر و آنگونه كه واقعا" هست تجربه مي كند. او
با استفاده از استعدادها و امكانات منحصربه فرد و
بي مانند خويش زندگي اش را به پيش برده، خصوصيات 
منحصربه فرد ديگران را قبول نموده و از آن قدرداني 
مي كند. زندگي خود را وقف آنچه تصور مي كند بايد باشد
نمي كند بلكه خودش مي باشد ولذا انرژي خود را صرف 
نماياندن خود به ديگران و تظاهر و اغواي ديگران به شركت 
در بازيهاي رواني اش نمي كند. فرد موفق و خوشبخت ظاهر و
باطن خود را در حد متعادل بروز مي دهد، بجاي آنكه 
تصاويري از خود بروز دهد كه حاكي از كوشش در جلب توجه، 
تحريك يا فريب ديگران باشد او مي داند كه بين دوست 
داشتن و تظاهر به دوست داشتن، بين احمق بودن و تظاهر به 
احمق بودن، بين دانستن و تظاهر به دانستن تفاوت وجود
دارد. او نيازي به مخفي شدن در پشت يك نقاب ندارد. وي 
تصاوير غيرواقع بينانه از خود مبني بر حقارت يا بزرگي اش 
را به دور مي اندازد. از خودمختار بودن، احساس ترس و
تهديد نمي كند. 
فرد موفق و خوشبخت مي داند براي هر چيز فصلي و براي هر
فعاليتي زماني است. 
زماني براي تهاجم و زماني براي بردباري 
زماني براي باهم بودن و زماني براي تنهايي 
زماني براي جنگ و زماني براي عشق 
زماني براي كار و زماني براي تفريح 
زماني براي گريستن و زماني براي خنديدن 
زماني براي سخنگويي و زماني براي سكوت 
زماني براي عجله و زماني براي انتظار
هيجانات و خوشبختي 
بسياري از روان شناسان معتقدند كه مي توان هيجانها را
درآدمي در سه دسته كلي و اساسي يعني خشم، ترس و شادي 
طبقه بندي كرد. به اعتقاد اين روان شناسان، انواع ديگر
هيجانها در واقع حالتهاي گوناگون همين سه دسته كلي هيجان، 
يا خشم، ترس و شادي هستند. 
براي مثال، نفرت، غضب، خصومت، اشكال مختلف خشم هستند و
اساس هيجانهايي نظير حسادت و احساس گناه، هيجان ترس 
مي باشند. براساس اين نظريه، پايه و اساس هيجانهايي نظير
عشق، خوشبختي و شادكامي(خوشي، خوشحالي و خرسندي يا سعادت)
نيز هيجان شادي اند و غمگيني نيز احتمالا" تركيبي است 
از هيجانهاي ترس و خشم. 
خشم يك هيجان نامطبوع است كه معمولا" در نتيجه ناكامي در
موقعيتهايي انجام مي شود كه خارج از كنترل فرد است. ترس 
نيز با احساس خطر يا مواجهه با موقعيت خطرناك همراه است. 
شادي يك هيجان ناپايدار است و مي تواند براي چند ثانيه 
يا چند دقيقه و يا چند ساعت ادامه داشته باشد. حال اگر
احساس شادي بيش از چند ساعت ادامه پيدا كند و براي مدتها
نيز ادامه يابد، در اين صورت، به آن احساس خوشبختي يا
شادكامي مي گوييم. اما براي اينكه فرد احساس خوشبختي كند، 
تنها احساس لذت ناشي از شادي برايش كافي نيست. براي 
مثال در تحقيقي كه در زمينه شادكامي يا خوشبختي انجام شد
اين نتيجه حاصل شد كه احساس شادي فقط هنگامي مي تواند
ادامه پيدا كند كه شخص در عين حال، احساس رضايت، قناعت، 
خرسندي و آرامش دروني نيز داشته باشد. براي مثال ممكن 
است شخصي با بدست آوردن يك ثروت هنگفت يك هيجان فوري 
شادي را تجربه كند، اما اينكه اين شادي ادامه خواهد يافت 
و منتهي به احساس خوشبختي يا شادكامي خواهد شد يا خير، 
مطلب ديگري است. 
ديدگاه انديشمندان در مورد خوشبختي 
برخي از متفكرين و صاحبنظران فلسفه، شادكامي يا خوشبختي 
را بهترين خوبي دانسته اند، جيمز روانشناس امريكايي، 
خوشبختي را به عنوان: "توافق و سازگاري بين حيات دروني 
شخص و نيروهاي خارجي او در رابطه با محيط زندگي "تعريف 
مي كند. ژان ژاك روسو، فيلسوف و معلم اخلاق از آنجايي كه 
وي كمتر به تخيلات اهميت مي داد و بيشتر به واقعيتها
توجه داشت، معتقد بود: "خوشبختي يعني يك حساب بانكي قابل 
توجه، يك غذاي خوب و بالاخره از همه مهمتر هضم كامل 
غذايي است كه خورده ايم ! "منتسكيو، فيلسوف، سياستمدار و
تاريخ شناس معروف فرانسوي معتقد بود كه اگر شخص آرزو كند
خوشبخت يا شادكام باشد، اين آرزو مي تواند به سادگي 
برآورده شود، اما مشكل آن است كه غالبا" هر يك از ما
تمايل داريم از ديگران خوشبخت تر باشيم و تحقق همين 
آرزوست كه هميشه دستيابي به آن برايمان امري دشوار
مي سازد دليل اين دشواري نيز آن است كه غالبا" ما
ديگران را خوشبخت تر از آنكه هستند، مي بينيم. 
خوشبختي يا شادكامي از ديدگاه روان شناسي 
يكي از نظريه ها در زمينه خوشبختي، نظريه مقايسه اجتماعي 
است. براساس اين نظريه گفته مي شود كه خوشبختي نتيجه يا
حاصل اين احساس شخص است كه اوضاع و احوال و شرايط زندگي 
او بسيار مطلوبتر از اوضاع و احوال و شرايط زندگي ديگران 
است. 
براساس اين نظريه، شما مي توانيد با مقايسه زندگي خود با
زندگي افراد ديگري كه امتيازات كمتري دارند، احساس 
شادكامي يا خوشبختي بيشتري بكنيد. 
يكي از عواملي كه در نظريه مقايسه اجتماعي اهميت كمتري 
دارد، ثروت است. برخلاف تصور عامه احساس خوشبختي در
افراد ثروتمند تفاوت زيادي با احساس خوشبختي در مردم 
غيرثروتمند ندارد. شرط اين مقايسه آن است كه مردم 
غيرثروتمند از امكانات اوليه و اساسي زندگي مثل شغل، 
خانه و خانواده و نظاير آن، برخوردار باشند. 
براساس نظريه سطح انطباق، احساس خوشبختي هر فرد نه تنها
در مقايسه خودش با مردم ديگر، بستگي دارد بلكه با مقايسه 
فرد با خودش نيز در رابطه است. به عبارت ديگر احساس 
خوشبختي كنوني شما تا حدودي به مقايسه اوضاع و احوال و
شرايط فعلي شما با اوضاع و احوال و شرايطي كه قبلا" 
داشته ايد، بستگي دارد. اما هرچه اوضاع و احوال و شرايط
شما بهبود پيدا مي كند، به همين نسبت، معيار خوشبختي شما
نيز بالا مي رود بهرحال هر يك از ما خوشبختي يا احساس 
شادكامي را با كلمات خاصي تعريف مي كنيم كه هر چند معناي 
اين كلمات براي همه ما قابل فهم است، ولي همه نمي توانند
تعريف كاملا" مشابهي براي احساس خوشبختي ارائه دهند. هر
يك از ما در ارائه تعريفي براي خوشبختي، تعقيب خوشبختي و
ميزان دستيابي كامل به خوشبختي با يكديگر تفاوت داريم. 
يكي از نكات جالب اين است كه براي هر يك از ما خوشبختي 
يا شادكامي يك هدف نهايي است و ما تصميمات اساسي زندگي 
خود را نه بر اساس آنچه كه عملي است، بلكه براساس آنچه 
كه فكر مي كنيم ما را خوشبخت تر خواهد كرد، اتخاذ
مي كنيم. 
چه كسي خوشبخت است؟
موءسسه تحقيقات اجتماعي دانشگاه ميشيگان طي سي سال گذشته 
و حتي قبل از آن به انجام سلسله تحقيقاتي دست زده است و
طي آن از مردم خواسته است تا ميزان يا سطح احساس خوشبختي 
خود را مشخص سازند. طي اين بررسي، سئوالهاي ديگري نيز
درباره ابعاد گوناگون زندگي مردم مطرح شده است. نتيجه 
اين تحقيقات نشان داده است كه هر چند زندگي براي گروه 
مورد مطالعه داراي پستي و بلنديهاي خاص خود بوده است، 
مع هذا بيشتر مردم لحظات خوب را بيش از لحظات نامطبوع يا
بد، تجربه كرده اند. گروه تحقيق نتيجه گرفته است كه 
نمونه مورد بررسي آنان احساس خوشبختي يا شادكامي را در
سطح بالا داشته اند. در همين بررسي معلوم شد كه 30 درصد
از پاسخ دهندگان خود را بسيار خوشبخت، 55 درصد خود را به 
اندازه كافي خوشحال و خوشبخت و فقط 10درصد خود را نه 
چندان خوشبخت يا خوشحال دانسته اند. بطور كلي مي توان 
گفت كه: 
1- برخلاف آنچه تصور مي شود، احساس خوشحالي افراد جوانتر
و كساني كه در عنفوان جواني هستند، بيش از احساس خوشحالي 
افراد مسن تر نيست. 
2- ميزان خوشحالي مردم روستاها، بيشتر يا كمتر از
خوشحالي مردم شهرنشين نيست. 
3- به نظر نمي رسد كه پول، پرستيژ يا موقعيت اجتماعي، 
كليد خوشبختي باشد. 
4- هر چند احتمال ضعيفي وجود دارد كه افراد ثروتمند بيش 
از افراد فقير احساس خوشحالي يا خوشبختي كنند، ولي اين 
تفاوت كمتر از آن ميزاني است كه بيشتر ما در ذهن خود
داريم. 
5- مردمي كه در فقر شديد زندگي مي كنند، كمتر احتمال 
دارد بسيار خوشحال باشند. اما وقتي گروههاي با درآمد
بسيار بالا را با گروههاي بسيار پايين مقايسه مي كنيم، 
نتايج حاصل نشان مي دهد" درصد كساني كه خود را بسيار
خوشبخت مي دانند به نسبت، 32 درصد براي گروههاي بادرآمد
بسيار بالا و 25 درصد براي گروههاي بادرآمد بسيار پايين 
بوده است. "
6- روابط و همبستگيهاي اجتماعي در احساس خوشبختي افراد
نقش موءثر و بسزايي را دارند. 
7- افرادي كه متاهل هستند، در مقايسه با افراد مجرد، 
مطلقه يا بيوه، بطور متوسط، بيشتر احساس خوشبختي يا
خوشحالي داشته اند. 
8- در بين افراد مجرد نيز كساني كه داراي دوستيهاي نزديك 
و صميمي مي باشند، بيشتر از كساني كه فاقد چنين 
دوستيهايي هستند، احساس خوشبختي يا خوشحالي را تجربه 
كرده اند. 
9- مراقبت كردن از ديگران يا احساس اينكه ديگران از ما
مراقبت مي كنند(از طريق ازدواج يا خويشاوندان يا دوستان)
نيز در احساس خوشحالي و خوشبختي موءثر مي باشد. 
10- احساس رضايت از روابط و همبستگيهاي اجتماعي مي تواند
نقش با اهميتي را در سلامت رواني و احساس خوشبختي ايفا
كند. 
11- احساس شخص نسبت به خودش بيش از عامل همبستگيهاي 
اجتماعي در احساس خوشبختي وي موءثر مي باشد. به عبارت 
ديگر كساني كه نسبت به خود احساس رضايت مي كنند و نيز
احساس مي كنند كه كنترل امور زندگي خود را به عهده دارند، 
در مقايسه با كساني كه نسبت به تواناييهاي خود كمتر
احساس رضايت مي كنند خود را تحت تسلط نيروهاي خارج از
درون خود حس مي كنند، احساس خوشبختي بيشتري را تجربه 
مي كنند. 
12- حتي بدست آوردن ثروت زياد و غيرمنتظره داراي اثر
كوتاه مدتي در احساس خوشبختي بوده است. براي اين افراد
بعد از مدت زمان كوتاهي داشتن ثروت يك حالت عادي پيدا
خواهد كرد. حتي اين افراد در بعضي جهات، وضعيت شان بدتر
از كساني بوده است كه پول زيادي بدست نياورده اند. در
نهايت بايد بگوييم خوشبختي واژه اي است كه به گونه هاي 
مختلف از آن برداشتهاي متفاوت مي شود. خوشبختي قبل از
آنكه معنايي داشته باشد خود انسانها هستند كه به آن معنا
مي بخشند. خوشبختي يك احساس است قبل از آنكه يك واقعيت 
باشد. بيشترين سهم را در خوشبختي خود انسانها دارند و
سهم كمتري به مسائل خارج از فرد اختصاص مي يابد. البته 
نقش عوامل خارجي مانند مسائل مادي و رفاهي و مسائل 
اجتماعي و فرهنگي و غيره را نمي توان كاملا" منتفي كرد. 
ولي خودمان مي توانيم احساس خوشبختي بكنيم اگر فكر كنيم 
كه خوشبخت هستيم در غير اين صورت مي توانيم بسيار
ناخشنود باشيم هر چند كه تمامي امكانات فراهم باشد و
ديگران نيز ما را خوشبخت بپندارند. شايد ما كساني را
بشناسيم كه از هر موقعيت بهترين بهره را با توجه به 
معيارهاي اخلاقي مي گيرند و نگرش آنان نسبت به مسائل 
گوناگون با شادي و خوشبيني همراه است. از طرف ديگر گاه 
با افرادي مواجه مي شويم كه به نظر مي رسد به قسمت خالي 
يك ليوان آب يا به بخش تاريك هر واقعه يا مشكل، مي نگرند. 
اينگونه نگرشها و طرز تلقي ها مي تواند بوجود آورنده 
احساس خوشبختي و شادي يا ناخشنودي و نگراني باشد. پس سعي 
كنيد نگرش شما از نوع اول باشد تا زندگي تان سرشار از
شادي و نشاط باشد. 
نتيجه گيري
باتوجه به آنچه تاكنون گفتيم، حال اين سئوال پيش مي آيد
كه آيا مي توان نوعي نسخه را براي خوشبختي تجويز كرد. در
پاسخ به اين سئوال بايد گفت: "با اطمينان مي توان اظهار
داشت كه براي احساس خوشبختي نسخه معيني وجود ندارد. "اما
مي توان گفت: "بطوركلي، افرادي كه داراي شرايط خاصي 
هستند، مثلا" ازدواج كرده اند، از درآمد كافي برخوردارند
و نسبت به زندگي احساس مثبتي دارند، در مقايسه با ديگران 
كه فاقد اين شرايط مي باشند احساس خوشحالي يا خوشبختي 
بيشتري را تجربه مي كنند. اما لازم است يادآور شويم كه 
هيچ عامل يا مجموعه عوامل خاصي وجود ندارد كه بطور مطلق 
خوشبختي را تضمين كند. حتي در صورتي كه ثروت زياد باعث 
شود انتظارات و معيارهاي مورد نظر ما افزايش يابد، اين 
ثروت نيز براحساس خوشبختي يا شادكامي، اثر ناچيزي خواهد
داشت. در پايان بايد گفت: "خوشبختي احساسي نيست كه شخص 
بتواند آن را مانند يك شي ء(پول، خانه، ماشين)مالك شود
و آن را بدست آورد. خوشبختي احساس يا فرآيندي است كه 
براي دستيابي به آن بايد هميشه در تلاش باشيم. "
در واقع مي توان گفت: "ما نمي توانيم مالك خوشبختي شويم، 
بلكه فقط مي توانيم در تعقيب آن باشيم. "
براي رسيدن به خوشبختي هدف خود را انتخاب كنيد و بسوي آن 
حركت كنيد. حركت خود را از همين حالا شروع كنيد چرا كه 
چند لحظه بعد دير است. 
گردآوري و نگارش: غلامعلي اسماعيلي كارشناس ارشد
روان شناسي
منابع: 
1- روان شناسي كاربردي براي مديران تاليف دكتر محمود
ساعتچي
2- براي خوشبختي و موفقيت آفريده شده ايم ترجمه: دكتر
حسن قاسم زاده

مرتضوي حكم جلب سعيد حجاريان را
صادر كرد

حكم جلب حجاريان صادر شد
گروه اجتماعي: سعيد مرتضوي رئيس دادگاه 1410 حكم جلب
سعيد حجاريان مدير مسئول روزنامه صبح امروز را صادر كرده 
است. سعيد حجاريان 9 صبح امروز براي اداي توضيحات در
مورد 8 شكايت جديد مطرح شده عليه اين روزنامه در شعبه 
1410 دادگاه مطبوعات حاضر مي شود. 
غلامعلي رياحي وكيل سعيد حجاريان با تائيد اين مطلب كه 
حكم جلب موكلش از سوي قاضي مرتضوي صادر شده، در گفتگويي 
به خبرنگار ما گفت: صبح ديروز در دادگاه حاضر شدم و با
اظهار شگفتي از حكم جلب صادره اعلام كردم كه آقاي سعيد
حجاريان همواره براي حضور در مراجع قضايي صالحه آمادگي 
دارد. اما با اين حال حكم جلب براي ايشان صادر شده است. 
وكيل مدير مسئول روزنامه صبح امروز افزود: در مورد
پرونده هاي قبلي از آقاي حجاريان چند جلسه بازجويي شده و
ظاهرا" 8 مورد شكايت جديد مطرح شده است كه نسبت به آنها
تحقيقات مقدماتي صورت نگرفته است وي تراكم كار دادگاه 
مطبوعات و حلول ماه مبارك رمضان را علت عدم انجام 
تحقيقات مقدماتي دانست. 
از جمله شاكيان مدير مسئول روزنامه صبح امروز، وزارت 
اطلاعات، نيروي انتظامي، حفاظت اطلاعات و يگان ويژه 
پاسداران مي باشند. 
با اينكه وكيل حجاريان و خود وي اعلام كرده اند كه هرگاه 
لازم باشد براي ارائه توضيحات حاضر به حضور در دادگاه 
هستند صدور حكم جلب جاي تعجب بسيار دارد.

17 نشريه جديد مجوز انتشار دريافت كردند

هيات نظارت برمطبوعات روز دوشنبه مجوز انتشار 17 نشريه 
را صادر كرد. 
اين نشريات شامل 2 هفته نامه، 3 دوهفته نامه، 4 ماهنامه، 
7 فصلنامه و يك سالنامه است. 
مهرنوش جعفري مديركل مطبوعات داخلي گفت: جهان نما به 
مديرمسئولي عباس مقتدايي خوراسگاني و جامعه نو به 
مديرمسئولي فاطمه كمال سرايي هفته نامه هايي هستند كه 
مجوز انتشار دريافت كرده اند. 
وي افزود: با انتشار دو هفته نامه هاي ابيورد به 
مديرمسئولي احمدمرادي ثاني، آواي اسلامشهر به مديرمسئولي 
فرهنگ اسكندري و سيماي خانواده به مديرمسئولي احمد
سلمان زاده نيز موافقت شد. به گفته جعفري در اين جلسه 
همچنين با تقاضاي انتشار ماهنامه هاي دين و فرهنگ به 
مديرمسئولي اعلاء توراني، مسافران به مديرمسئولي 
سياوش غلامي دوبرجه، دنياي رايانه به مديرمسئولي 
سيداميرحسين رضوي و نهاده به مديرمسئولي محمدحسين 
شريفي يزدي موافقت شد. 
فصلنامه هاي ملينا، كوثر، فيلمنامه، آدينه سربند، 
ره آورد تقوا، آينده سازان ومستند و سالنامه بورس ايران 
و جهان از ديگر نشرياتي هستند كه از هيات نظارت بر
مطبوعات مجوز انتشار دريافت كردند.

آخرين بخش از برندگان جوايز همشهري

برندگان نهايي استان اصفهان گروه سني نوجوانان 
مرضيه مجتهدزاده(نطنز)برنده o راديوضبط پدرام يوسفيان 
(اصفهان)برنده راديو سه o موج صفيه مكي زاده(فلاورجان)
برنده راديو سه o موج حميدرضا مشتاقي خوزاني(شاهين شهر)
برنده راديو o سه موج فرشاد فتح الدين(اصفهان)برنده 
بخاري o برقي نگين صابريان(اصفهان)برنده بخاري برقي 
o مجيد حاج صادقي(اصفهان)برنده بخاري o برقي سرنا
نادريان(اصفهان)برنده بخاري o برقي مهنوش ميرفتاح 
(شهرضا)برنده بخاري o برقي محمدمهدي ميرفتاح(شهرضا)
برنده بخاري o برقي مرتضي احمدي(اصفهان)برنده كتاب سال 
o همشهري محمدصادق ربيعي(فولادشهر)برنده كتاب سال 
o همشهري الهام فتحي(اصفهان)برنده كتاب سال o همشهري 
اسماعيل اميري(نجف آباد)برنده كتاب سال o همشهري نفيسه 
معصومه زاده(اصفهان)برنده مجموعه o گل آقا فاطمه 
مجتهدزاده(بادرود)برنده مجموعه o گل آقا قاسم اسدپور
(حاجي آباد)برنده o پنكه مهناز رضواني(شيراز)برنده 
بخاري o برقي اسماعيل عباسي جعفرلو(شيراز)برنده بخاري 
o برقي نسيم امامي(آباده)برنده راديو سه o موج احسان 
كياميري(شيراز)برنده كتاب سال o همشهري نيما امينايي 
(شيراز)برنده كتاب سال o همشهري سحر تابنده(شيراز)
برنده كتاب سال o همشهري نوشين سرداري(آباده)برنده 
گزيده كتابهاي o همشهري حسين داوديان(فسا)برنده مجموعه 
گل آقا.

قطب تحقيقات نازايي در كشور ايجاد مي شود

گروه علمي فرهنگي: دكتر حبيبالله پيروي رئيس دانشگاه 
علوم پزشكي و خدمات بهداشتي درماني شهيد بهشتي، ضمن 
بازديد ازپژوهشكده رويان جهاددانشگاهي با فعاليتهاي اين 
مركز تحقيقات و درمان نازايي آشناشد. 
در اين بازديد، دكتر كاظمي آشتياني رئيس پژوهشكده رويان، 
گزارشي از روند شكل گيري و فعاليت پژوهشكده، مراحل انجام 
پايان نامه هاي دوره هاي كارشناسي ارشد و دكترا در
پژوهشكده و برنامه هاي در نظر گرفته شده براي چهارمين 
سمينار و ششمين كارگاه روشهاي پيشرفته درمان نازايي كه 
قرار است در بهمن ماه آتي برگزار شود، ارائه كرد. 
وي، همچنين فعاليتهاي آتي پژوهشكده رويان را چنين برشمرد: 
برگزاري اولين جشنواره بين المللي تحقيقات نازايي در
شهريورماه 79 در ايران، اجراي طرح تشخيص پيش از
لانه گزيني جنين، ايجاد قطب تحقيقات نازايي رويان در
كشور و همكاري با دانشگاههاي علوم پزشكي در جذب دانشجو
در دوره هاي تحصيلات تكميلي.

اگر به طور اتفاقي نفت خورديد، نگران 
نشويد!

اصولا" نفت و مواد هم خانواده آن جذب گوارشي اندكي دارند
و معمولا" اثرات سمي آنها هنگامي بروز مي كند كه 
آسپيراسيون يعني برگشت محتويات معده حاوي اين مواد و
ورود به مجاري تنفسي، اتفاق بيافتد قدرت مسموميت زايي 
اين مواد از اين طريق حدود 140 برابر قدرت مسموميت زايي 
حاصل از خوردن آنها است. خوردن بيش از يك ميلي ليتر به 
ازاي هر كيلوگرم وزن بدن از اين مواد، سبب مسموميت بارز
مي شود. آسپيراسيون يك ميلي ليتر از آنها، سبب عفونت 
شديد ريوي و حتي مرگ مي گردد. 
علايم
علايم اين اختلال عبارتند از: سوزش گلو و حلق، تهوع، 
استفراغ، درد شكم، تب، گيجي، بي حالي، خوابآلودگي، تشنج 
و كوما. 
عوارض
مهمترين و جدي ترين عارضه، آسپيراسيون و عوارض آن است و
علايم آن به صورت سرفه، نفس نفس زدن، احساس خفگي، كمبود
اكسيژن و كبود شدن است. 
تشخيص
شرح حال، آزمايشات بيوشيميايي، راديوگرافي ريه ها در 2
ساعت اول و نيز پس از 6 ساعت از مراقبت، از مهمترين 
راههاي تشخيص اين بيماري است. 
درمان
دو روش عمده براي درمان اين اختلال پيشنهاد مي شود: 
1- از ايجاد استفراغ و خوراندن مواد تهوع آور خودداري 
كنيد. 
2- به اولين مركز اورژانس جهت احيا و ساير اقدامات 
مراجعه كنيد. 
دكتر نازنين شريعتمداري

كتابهاي جديد از مجتمع فني تهران

مجتمع فني تهران با همكاري موءسسه فرهنگي هنري ديباگران 
دوازده عنوان كتاب جديد منتشر كرده است كه مشخصات نه 
عنوان اين كتابها كه همگي چاپ اول هستند، به شرح زير
است: 
استاتيك
موءلف: عليرضا /پارساي 3000 /نسخه 1300 تومان. 
اين كتاب، شامل چكيده اي از مباحث درسي استاتيك همراه با
مثال هاي حل شده و همچنين پرسش هاي چهار گزينه اي براي 
داوطلبان كنكورهاي كارشناسي و كارشناسي ارشد ناپيوسته 
است. 
پرسش هاي چهارگزينه اي رياضي 
تاليف: سعيد /سعادت 3000 /نسخه 1100 تومان. 
اين كتاب شامل مجموعه اي از پرسش هاي رياضي كنكورهاي 
كارداني به كارشناسي سالهاي گذشته است. 
جنين شناسي
موءلف: مينو پاك /گوهر چاپ /اول، 1378 3000 /نسخه 980
تومان
اين كتاب شامل سئوالات آزمون هاي كارشناسي به كارشناسي 
ارشد سالهاي گذشته و همچنين سئوالات آزمون هاي دكتراي 
سالهاي گذشته همراه با پاسخ هاي تشريحي ويژه سئوالات است. 
پاسخ پرسش هاي چهارگزينه اي رياضي 
موءلف: سعيد /سعادت 3000 /نسخه قيمت 1850 تومان 
اين كتاب شامل پاسخنامه و حل مسائل كتاب پرسش هاي چهار
گزينه اي است كه در آن علاوه بر حل تشريحي، روش هاي حل 
سريع نيز در نظر گرفته شده است. 
زيست مولكولي 
مريم /خالصي 3000 /نسخه 2080 تومان 
در اين كتاب چكيده مباحث زيست شناسي مولكولي به صورت 
نكات مهم در چهار فصل به رشته تحرير درآمده است. 
نوزادان

موءلف: مينو پاك /گوهر 222 صفحه، /وزيري 3000 /نسخه 1000
تومان. 
اين كتاب شامل مجموعه اي از آزمون هاي كارشناسي و
كارشناسي ارشد در سالهاي گذشته است كه به صورت پرسش و
پاسخ تنظيم و طبقه بندي شده است. 
زبان فارسي 
موءلف: حسن دليلي /كاجان 3000 /نسخه 750 تومان 
اين كتاب شامل مباحثي چون زبان شناسي، دستور زبان فارسي، 
آيين نگارش، املاء و رسم الخط، بياموزيم و پرسش 
چهارگزينه اي ويژه كارداني پيوسته است. 
فرهنگ لغات چند رسانه اي 
مترجمين: شهريار رهنمايان، اشكان /نيك گو 3000 /نسخه 
1300 تومان 
در اين مجموعه سه هزار واژه تخصصي شامل اصطلاحات 
پراستفاده و تخصصي در زمينه نرم افزاري چند رسانه اي است. 
تلويزيون رنگي 21 اينچ شهاب
موءلف: محمدرضا /فلسفي 3000 /نسخه 740 تومان 1200 تومان

مروري بر دو كتاب

تجدد و تجدد ستيزي در ايران 
نوشته: عباس /ميلاني نشر /آتيه چاپ /اول 1378 3000 /نسخه 
375 /صفحه 1850 تومان. 
مساله تجدد بي گمان مهم ترين محور مباحث فرهنگي، سياسي، 
ادبي و اقتصادي روزگار ماست گرچه بازار اين بحث در چند
سال اخير نزد ايرانيان داخل و خارج كشور رونقي بي سابقه 
يافته است، تجربه تجدد در ايران سابقه اي بس ديرينه تر
دارد. 
كتاب حاضر مجموعه مقالاتي است كه پيش از اين در مجلات 
ايران شناسي و ايران نامه چاپ شده اند. هفت مقاله از اين 
مجموعه قبلا" در آلمان چاپ شده است و نويسنده اعتقاد
دارد كه با چاپ اين مقالات در ايران، بالاخره به منزلگاه 
مقصودشان بازگشته اند. 
كتاب به پنج فصل تقسيم شده است: سرآغاز تجربه تجدد در
ايران، تجدد در عصر استعمار، تجدد ادبي و تجددگريزي 
فلسفي در ادبيات ايران، تجدد سياسي و نقد كتاب. 
سانسور
(تحليلي بر سانسور كتاب در دوره پهلوي دوم)
دكتر فريبرز /خسروي موءسسه فرهنگي، پژوهشي چاپ و نشر /نظر
چاپ /اول 1378 253 + صفحه /پيوست ها 2000 تومان 
سانسور از ريشه Censere لاتيني به معناي ارزيابي يا
Lensura به معناي سركوب است. عده اي ريشه كلمه لاتيني را
سانسكريتي مي دانند و معناي آن را اعلام رسمي، توصيف 
رسمي، ارزشيابي و ارزيابي معنا كرده اند. 
سانسور را از ديدگاههاي گوناگون تعريف كرده اند: "سانسور
تحديد بياني است كه تهديدي بر آيين ديني، سياسي و
اجتماعي پذيرفته شده در زمانه تلقي مي شود و نگاهي از
بيرون به اين پديده است. "در اين تعريف سانسور وقتي رخ 
مي دهد كه تهديد و خطري متصور باشد، در حالي كه هميشه 
چنين نيست گاهي سانسورگران براي رونق بخشيدن به يك 
انديشه، وا مي دارند كه واقعيتي به گونه اي خاص نمودار
شود و زيبا و منزه جلوه كند. 
در تعريف ديگر مي خوانيم، به نظارت بر آنچه مردم ممكن 
است بگويند، بشنوند، بنويسند، بخوانند، ببينند و اجرا
كنند سانسور گفته مي شود. 
در حكومت پهلوي به دليل سلطه نظام پليسي از چگونگي 
عملكرد دستگاه مميزي و مميزان و ملاك هاي آنان فقط
اطلاعات پراكنده اي منتشر شده است و با توجه به محرمانه 
و سري بودن پرونده ها، آنچه در اين باره گفته يا نوشته 
شده غالبا" بر اساس شنيده ها و گمان هاي تحقيق نشده شكل 
گرفته است. 
كتاب حاضر آغازي بر تبيين يكي از موانع توسعه فرهنگي است 
كه نتايج حاصل از آن به عنوان تجربه اي 30 ساله براي 
علاقه مندان و دست اندركاران آموزنده به حساب مي آيد. 
صفحات اين كتاب، به وسيله يك قفل به يكديگر متصل شده است، 
به گونه اي كه خواننده براي استفاده كتاب، بايد ابتدا
قفل آن را باز كند.

ايجاد بانك جامع اطلاعات پژوهشي در كشور
امري ضروري است

ايجاد يك بانك جامع اطلاعات تحقيقاتي به منظور جمع آوري 
كارهاي تحقيقي و پژوهشي امري ضروري است. 
فريبا شايگان يكي از برگزيدگان چهارمين دوره معرفي پژوهش 
فرهنگي برگزيده سال در گفتگو با ستاد خبري چهارمين هفته 
پژوهش با بيان اين مطلبگفت: با ايجاد اين مركز هر
محققي قبل از آغاز كار تحقيقي خود از كارهاي پژوهشي كه 
در خصوص آن موضوع صورت گرفته مطلع خواهد شد وي افزود: 
حتي اين مركز موضوع محقق را مي تواند تصويب كند و اين 
امر از هر گونه تكرار در موضوعات تحقيقي مي كاهد. وي نقش 
وزارت فرهنگ و ارشاد اسلامي را در اين زمينه بسيار مهم 
دانست و افزود: امروزه هر چند مشكلاتي در مسير فعاليت 
محققان وجود دارد، اما نبايد انتظار داشت كه يكباره به 
ايده آل ها دست يافت، لذا معتقدم كه در امر پژوهش در
ايران، به پيشرفت هايي دست پيدا كرده ايم كه بايد ادامه 
داد.

مشاور رئيس جمهوري در امور بانوان: به 
غيرمنصفانه وزارت فرهنگ و
رغم حمله هاي 
ارشاد اسلامي در نشر باورهاي ديني موفق 
بوده است

گروه علمي فرهنگي: زهرا شجاعي مشاور رئيس جمهوري در
امور بانوان در بازديد از نمايشگاه قرآن گفت: برپايي 
نمايشگاه قرآن كريم، يكي از تلاشهاي موثر در جهت آشنايي 
و تعميق باورهاي اسلامي در جامعه است. 
مشاور رئيس جمهور در امور بانوان، افزود: به رغم 
حمله هاي غيرمنصفانه اي كه برخي محافل و اشخاص به وزارت 
فرهنگ و ارشاد اسلامي مي كنند، مي بينيم تلاشهاي 
ارزشمندي در راستاي نشر باورهاي ديني از سوي اين مجموعه 
در حال انجام است كه برپايي هفتمين نمايشگاه قرآن كريم 
در چنين سطحي، فقط يكي از تجلي هاي آن است. 
وي گفت: اگرچه هنوز كاملا بخشهاي نمايشگاه را موفق 
نشده ام ببينم، ولي حجم آثار ارائه شده در نمايشگاه حاكي 
از آن است كه ضرورت دارد براي استمرار و عمق بخشيدن به 
مجموعه فعاليتها، نمايشگاه دائمي برپا شود. 
خانم شجاعي، توجه بيشتر به نمايشگاههاي استاني و
فراگيركردن حركتهاي قرآني را از تلاشهاي آينده وزارت 
ارشاد عنوان كرد و افزود: بايد هنرمندان گمنام قرآني كه 
در سراسر كشور مشغول فعاليت هستند، شناسايي شوند. 
رئيس مركز مشاركت امور زنان، ابتكار تشكيل غرفه بانوان 
نمايشگاه قرآن در جهت معرفي خادمان زن قرآن را قابل 
تحسين خواند و گفت: اين مركز آماده است تا در همه 
زمينه هاي قرآني از بانوان پژوهشگر، موءلف، هنرمند و خادم 
قرآن كريم حمايت جدي كند.

زمان برگزاري نمايشگاه قرآن تا پايان 
تمديد شد
ماه مبارك رمضان

گروه علمي فرهنگي: ستاد برگزاري هفتمين نمايشگاه قرآن 
كريم اعلام كرد: زمان برپايي هفتمين نمايشگاه بين المللي 
قرآن كريم تا پايان ماه مبارك رمضان جهت بازديد
علاقه مندان تمديد شد. به گزارش ستاد خبري، در پي تقاضاي 
مكرر مردم خداجو و قرآن دوست كشورمان و همچنين مراجعه 
دوستداران قرآن به مسئولان نمايشگاه، هفتمين نمايشگاه 
قرآن كريم تا پايان ماه مبارك باز خواهد بود. 
هفتمين نمايشگاه قرآن كريم كه در محل كانون پرورش فكري 
كودكان و نوجوانان واقع در تهران، خيابان حجاب برپا شده، 
از ساعت 10 صبح تا 30/16 و از ساعت 30/18 تا 22 پذيراي 
عموم علاقه مندان است.

ديروز در مجلس تصويب شد سالانه 4 هزار
پيكان به جانبازان اختصاص مي يابد

گروه اقتصادي: براساس مصوبه ديروز مجلس دولت موظف شد
حداقل چهار هزار دستگاه خودروي سواري پيكان در سال 
به صورت خارج از نوبت به جانبازان متقاضي 50 درصد و
بالاتر كه به دليل جانبازي براي تردد نياز به خودروي 
شخصي دارند واگذار كند. 
در مصوبه مجلس آمده است: نظام بانكي نيز موظف است سقف 
درصد بهاي هر خودرو را با تقاضاي جانباز و اخذ سفته از
وي به عنوان وثيقه و با تعهد بنياد مستضعفان و جانبازان 
انقلاب اسلامي مبني بر كسر اقساط بدهي از مستمري 
جانبازان به صورت تسهيلات پرداخت كند. بنياد نيز مجاز شد
اقساط بدهي را از مستمري جانباز كسر كند. براساس يكي از
تبصره هاي اين طرح، 40 درصد بهاي مانده هر خودروي واگذار
شده و سود تسهيلات پرداختي توسط نظام بانكي در هر سال به 
تساوي از محل رديف هاي 101012 و 503308 بودجه عمومي دولت 
تامين مي شود. 
در تبصره تصويبي ديگري آمده است: آيين نامه اجرايي اين 
قانون شامل نحوه تشخيص جانبازان مشمول تعيين اولويت ها، 
نحوه بازپرداخت اقساط، نحوه تحويل، بهاي خودرو و ساير
ملاحظات ذي ارتباط توسط بنياد جانبازان و مستضعفان 
انقلاب اسلامي با هماهنگي وزارت صنايع و بانك مركزي 
جمهوري اسلامي ظرف يك ماه تهيه و به تصويب هيات وزيران 
مي رسد.

گزارش عملكرد ناوگان باربري كشتيراني 
امسال
ايران در نيمه نخست

گروه اقتصادي: در نيمه نخست سال جاري 7 ميليون و 164
هزار و 645 تن كالا توسط ناوگان كشتيراني جمهوري اسلامي 
ايران حمل شد. 
به گزارش روابط عمومي كشتيراني جمهوري اسلامي ايران از
مجموع كل كالاي حمل شده به تفكيك 5 ميليون و 558 هزار و
555 تن كرايه كالاي وارداتي، يك ميليون و 25 هزار و 792
تن كرايه كالاي صادراتي و 580 هزار و 298 تن كرايه كالاي 
بين المللي بوده و به ترتيب در 200، 25 و 13 سفرتوسط
كشتي هاي اقيانوس پيماي ناوگان كشتيراني حمل شده كه اين 
ميزان نسبت به مدت مشابه سال قبل معادل 7/28 درصد رشد
نشان مي دهد. 
گفتني است مجموع كل واردات غيرنفتي كشور در شش ماهه اول 
امسال 11 ميليون و 260 هزار تن است كه از اين ميزان بيش 
از 95درصد يعني بيش از 11 ميليون و 21 هزار تن كالاي 
غيرنفتي از طريق بنادر كشور وارد شده است. 
برهمين اساس كشتيراني جمهوري اسلامي ايران و شركت هاي 
تابعه با حمل بيش از 6 ميليون و 130 هزار تن واردات 
غيرنفتي كشور، نسبت به كل واردات، 54درصد و نسبت به 
صادرات از طريق بنادر 56درصد سهم داشته است. 
كشتيراني جمهوري اسلامي ايران در اين مدت بيش از يك 
ميليون و 29 هزار تن كالاي بين المللي حمل كرده كه اين 
امر نشان از حضور موفق و جدي كشتيراني در بازار رقابتي 
جهان دارد.

توليد سالانه محصولات كشاورزي در پايان 
به 88 ميليون تن مي رسد
برنامه سوم توسعه

معاون وزير كشاورزي و رييس سازمان تحقيقات، آموزش و
ترويج كشاورزي، اعلام كرد كه توليد سالانه محصولات 
كشاورزي در پايان برنامه سوم توسعه با 1/5 درصدرشد به 88
ميليون تن خواهد رسيد. 
مهندس عباس كشاورز ديروز در جمع خبرنگاران، رشد بخش 
كشاورزي در برنامه اول و دوم توسعه به جز سال جاري /را 9
4 درصد ذكر كرد و اظهار داشت: وزارت كشاورزي، دربرنامه 
پنج ساله سوم توسعه، رفع بحران صنعتي كردن(مكانيزاسيون)
را سرلوحه اهداف خود قرارداده است. 
وي افزود: در انتهاي برنامه سوم توسعه، همچنين بازده 
آبياري مزارع كشاورزي از 36 درصد در حال حاضر به 5/41
درصد افزايش خواهد يافت. 
كشاورز گفت: در برنامه سوم توسعه، محصولات بخش كشاورزي 
به ويژه محصولات اساسي مانند علوفه، دانه هاي روغني و
زيتون در كنار افزايش توليدات گندم، از افزايش كمي و
كيفي برخوردار خواهد شد. 
وي خاطرنشان كرد: مجموعه بخش كشاورزي به سمت تجربه و
دانش پيش مي رود، اما سرمايه گذاري در اين بخش ناكافي است 
و 7/2 درصد در سالهاي اخير كاهش يافته است. 
وي تاكيد كرد: توسعه بخش كشاورزي منوط به توسعه صنعت و
افزايش توليدادوات كشاورزي است. 
معاون وزير كشاورزي و رييس سازمان تحقيقات، آموزش و
ترويج كشاورزي دراين مصاحبه كه به بهانه برگزاري مراسم 
" هفته كشاورزي "صورت گرفت، گفت: برگزاري اين هفته در سال 
جاري بر خلاف سالهاي گذشته به علت تقارن با ماه مبارك 
رمضان، از بيستم دي ماه آغاز مي شود. 
هفته كشاورزي، هر سال از اول تا هفتم دي ماه برگزار
مي شد.

سازمان مسكن و شهرسازي استان 
واگذاري 10 هزار واحد
تهران: ثبت نام براي 
مسكوني فردا آغاز مي شود

گروه اقتصادي: به مناسبت فرارسيدن عيد سعيد فطر مرحله 
سوم ثبت نام واگذاري واحدهاي استيجاري به شرط تمليك از
روز چهارشنبه(فردا)در سراسر كشور آغاز مي شود. 
محمد خرسندي مسئول روابط عمومي سازمان مسكن و شهرسازي 
استان تهران با بيان اين مطلب به خبرنگار ما گفت: اين 
مرحله شامل واگذاري 10 هزار واحد استيجاري به شرط تمليك 
است. با واگذاري اين تعداد در مجموع در سراسر كشور 30
هزار واحد مسكوني استيجاري به شرط تمليك به متقاضيان 
واگذار شده است. 
وي گفت: در مرحله سوم واگذاري واحدهاي مسكوني مختص 
خانواده هاي فرهنگيان، نظاميان و دانشگاهيان است. 
شرايط عمومي ثبت نام نيز منحصر به خانواده هاي زوج جوان، 
زنان خودسرپرست و اقشار آسيبپذير است. تفاوت اين مرحله 
با مراحل اول ودوم در اين است كه در دو مرحله قبل از
تمام اقشار جامعه ثبت نام شد. 
وي در مورد ساير شرايط عمومي گفت: درآمد خانوار نبايد
بيشتر از 70 هزار تومان باشد و عضويت در تعاوني هاي مسكن 
يا داشتن حساب پس انداز بانك مسكن از امتيازات واگذاري 
محسوب مي شود. 
وي گفت: حداقل سكونت براي واگذاري نبايد كمتر از 10 سال 
باشد و در اين مرحله فقط در استان تهران يك هزار واحد
مسكوني به شرط تمليك واگذار خواهد شد وي در مورد قيمت 
اين واحدها نيز گفت: براي يك واحد مسكوني 40 تا 50 متري 
يك ميليون تومان، واحد 50 تا 60 متري يك ميليون و 400
هزار تومان، واحد 60 تا 70 متري يك ميليون و 600 هزار
تومان به عنوان پيش پرداخت دريافت مي شود و ما به تفاوت 
قيمت نيز براساس قيمت تمام شده براي هر واحد مسكوني به 
صورت اقساط بلندمدت 15 ساله دريافت خواهد شد. وي در مورد
قيمت تمام شده هرمترمربع اين نوع واحدهاي مسكوني گفت: يك 
گروه كارشناس در حال بررسي است و نتايج كار اين گروه با
جمع نظر كارشناسان بانك مسكن ظرف چند روز آينده مشخص و
اعلام خواهد شد. وي در پايان گفت: در مرحله اول و دوم به 
ترتيب 1300 و 1200 واحد مسكوني در استان تهران واگذار شد
كه البته تاكنون واحدهاي مسكوني به شرط تمليك به دليل 
عدم برآورد قيمت تمام شده واگذار نشده است وثبت نام 
شدگان حائز شرايط به زودي با اعلام قيمت مي توانند ساكن 
اين واحدها شوند.

بيكاران تحصيلكرده ! 
بيدار باش

افزايش بيكاران تحصيلكرده زمينه ساز مشكلات عديده 
اجتماعي است. 
ايجاد فرصت هاي شغلي به اندازه عرضه نيروي كار امروزه 
جزء وظايف همه دولتهاي مدرن است. 
رهبران سياسي و اقتصادي دولتهاي گوناگون كاهش نرخ 
بيكاري را حتي به قيمت افزايش معقولي از نرخ تورم ترجيح 
مي دهند. 
دولت هاي ايران در دو دهه گذشته براي كاهش نرخ بيكاري 
تلاش گسترده اي كرده اند. اما واقعيت اين است كه نرخ 
بيكاري در كشور به رقم نگران كننده 16 درصد رسيده است. 
نرخ بيكاري نيروي كار داراي آموزش عالي در سال جاري 
2/15 درصد است. 
اگر نرخ رشد توليد ناخالص داخلي به طور متوسط 6 درصد در
سال براي سالهاي 1379 تا 1383 محقق شود، نرخ رشد بيكاري 
در كشور 6/12 درصد و در ميان نيروي كار داراي آموزش عالي 
9/15 درصد خواهد شد. 
اين ارقام نگران كننده و هشداردهنده است. 
بيدار باشيم و هوشيارانه برنامه ريزي كنيم تا فرصت ها
از دست نرود. بيكاران كارشناس و آموزش ديده در دانشگاه 
خطرناك تر هستند.

صادرات غيرنفتي كشور به 2 ميليارد و 400
رسيد
ميليون دلار

گروه اقتصادي: ارزش صادرات غيرنفتي كشور در 9 ماه امسال 
(منتهي به آذرماه)به دو ميليارد و 400 ميليون دلار رسيد
كه در مقايسه با مدت مشابه سال قبل از نظر ارزش 7/10
درصد و از نظر وزني 7/16 درصد افزايش داشته است. 
به گزارش روابط عمومي گمرك جمهوري اسلامي كرباسيان با
بيان اين مطلب افزود: در 9 ماهه امسال يك ميليارد و 178
ميليون دلار كالاهاي صنعتي با 8/1 درصد رشد، 580
ميليون دلار محصولات كشاورزي با 8/9 درصد رشد، 46 ميليون 
دلار محصولات معدني با 7/50 درصد رشد و 593
ميليون دلار فرش دستباف و صنايع دستي با 32 درصد رشد
نسبت به مدت مشابه سال قبل به خارج از كشور صادر شده است. 
رئيس كل گمرك گفت: در اين مدت 102 ميليون و 700 هزار
دلار كالا از راه تجارت چمداني به كشورهاي مشترك المنافع 
صادر شد و ارزش صادرات بازارچه هاي مرزي به 86 ميليون و
900 هزار دلار رسيد. 
رئيس كل گمرك با اشاره به كاهش روند صعودي صادرات در آذر
ماه امسال گفت: وجود برخي مشكلات در توليد پسته و افزايش 
تقاضاي داخلي براي آهن آلات، مس و مواد پتروشيمي باعث 
كاهش صادرات اين كالاها در آذرماه امسال شده است. 
كرباسيان كاهش بخشنامه هاي صادراتي را در سال جاري در
مقايسه با سال 76 از اقدامات مثبت براي كاهش نظام اداري 
در مسير صادرات غيرنفتي ذكر كرد و افزود: براي واردات، 
در چند ماه گذشته حدود 300 صفحه بخشنامه صادر شد كه يكي 
از مشكلات اين بخش است. 
وي گفت: ميانگين قيمت هر كيلو صادرات غيرنفتي در سال 77، 
21 سنت بود كه در 9 ماهه امسال به بيش از 24 سنت رسيده 
است. 
وي افزود: در 9 ماهه امسال 10 ميليارد و 200 ميليون دلار
كالا به وزن 14 ميليون و 868 هزار تن به كشور وارد شد كه 
از نظر وزني 9/27 درصد و از نظر ارزشي 4/10 درصد نسبت به 
مدت مشابه سال قبل كاهش داشته است. 
كرباسيان افزود21 ميليون و 400 هزار دلار زعفران، 14
ميليون و 700 هزار دلار هندوانه، 14 ميليون و 600 هزار
دلار خودرو سواري، 23 ميليون و 500 هزار دلار رب گوجه 
فرنگي، 12 ميليون دلار موكت، 14 ميليون و 700 هزار دلار
ماكاروني، 19 ميليون و 400 هزار دلار كفش و دمپايي 
غيرچرمي، 12 ميليون و 90 هزار دلار كاشي و سراميك، 12
ميليون و 80 هزار دلار شكلات، 21 ميليون و 900 هزار دلار
سيمان، 11 ميليون و 4 هزار دلار سيب درختي و 12 ميليون و
200 هزار دلار زيره ارقام عمده صادرات غيرنفتي كشور در
9ماهه امسال بوده است.

وزارت امور اقتصادي و دارايي پيش بيني 
شركت ها، حقوق كارمندان دولت و
كرد: ماليات 
مشاغل آزاد در سال آينده

گروه اقتصادي: براساس پيش بيني وزارت امور اقتصادي و
دارايي، ميزان ماليات حقوق كاركنان بخش خصوصي در سال 
آينده 1664 ميليارد ريال است كه نسبت به رقم مصوب بودجه 
1378 رشدي معادل 90 درصد و نسبت به رقم قطعي سال 1377
رشدي معادل 124 درصد خواهد داشت. اين در حالي است كه 
ميزان ماليات مشاغل در بودجه 1379 رقمي معادل 3535
ميليارد ريال پيش بيني شده است كه نسبت به رقم مصوب
پارسال تنها 37 درصد و نسبت به رقم قطعي سال 1377 رشدي 
معادل 94 درصد دارد. ارقام لايحه بودجه 1379 كل كشور حاكي 
است، وزارت امور اقتصادي و دارايي رقمي معادل 1769
ميليارد ريال براي ماليات حقوق كاركنان دولت پيش بيني 
كرده است كه نسبت به رقم مصوب 1378 رشدي برابر 32 درصد
خواهد داشت. لايحه بودجه ماليات اشخاص حقوقي غيردولتي را
رقمي معادل 6868 ميليارد ريال پيش بيني كرده است كه نسبت 
به رقم مصوب سال 1378 معادل 21 درصد رشد خواهد داشت. در
لايحه بودجه 1379 كل كشور آمده است: ماليات مستغلات در
سال آينده 505 ميليارد ريال، ماليات هاي متفرقه درآمد
رقمي معادل 121 ميليارد ريال، ماليات هاي اتفاقي 5/5
ميليارد ريال، ماليات ارث 212 ميليارد ريال، ساير
ماليات هاي نقل و انتقالات و سرقفلي 686 ميليارد ريال، 
حق تمبر و چك، سفته، اوراق بيمه مال التجاره و بارنامه 
زميني، اوراق بهادار سهام شركت ها 484 ميليارد ريال، 
ماليات بر نوشابه هاي غيرالكلي 400 ميليارد ريال، ماليات 
موضوع تبصره 35 لايحه بودجه سال 1379 كل كشور 1169
ميليارد ريال، ماليات مقطوع اتومبيل توليد داخل، 
ماليات هاي غيرمستقيم متفرقه 49 ميليارد ريال پيش بيني 
شده است. 
وزارت امور اقتصادي و دارايي پيش بيني كرده است كه در
سال آينده 150 ميليارد ريال ماليات اتومبيل و 270
ميليارد ريال بر نقل و انتقال اتومبيل اخذ شود.

نرخ بيكاري به 16 درصد رسيد

گروه اقتصادي: امسال يك ميليون و 885 هزار نفر نيروي كار
داراي تحصيلات عالي وارد بازار كار مي شوند كه براي يك 
ميليون و 559 هزارنفر از آنها تقاضا وجود دارد و براي 
2/15 درصد از آنها هيچ تقاضايي در بازار كار وجود ندارد. 
به اين ترتيب نرخ بيكاري در ميان نيروي كار داراي آموزش 
عالي براي امسال 2/15 درصد پيش بيني شده است. 
يك گزارش منتشر شده از سوي سازمان برنامه و بودجه حاكي 
است: پيش بيني مي شود عرضه نيروي كار داراي آموزش عالي 
در 1383 معادل دو ميليون و 942 هزار نفر، تقاضاي نيروي 
كار دو ميليون و 473 هزار نفر و تعداد بيكاران 469 هزار
نفر و نرخ بيكاري 9/15 درصد خواهد شد. 
پيش بيني سازمان برنامه و بودجه حاكي است در سال جاري 
عرضه نيروي كار حداقل 17 ميليون و 765 هزار نفر و حداكثر
17 ميليون و 926 هزار نفر و تقاضاي نيروي كار 15 ميليون 
و 52 هزار نفر است. به اين ترتيب تعداد بيكاران در سال 
1378 حداقل 2 ميليون و 713 هزار نفر و حداكثر 2 ميليون و
874 هزار نفر و نرخ بيكاري نيز حداقل 3/15 درصد و حداكثر
16 درصد خواهد شد. پيش بيني هاي كارشناسان سازمان برنامه 
و بودجه حاكي است در صورت تحقق رشد توليد ناخالص داخلي 
در طول برنامه سوم توسعه به ميزان 6 درصد نرخ بيكاري در
كشور در 1383 حداقل 7/10 و حداكثر 6/12 درصد خواهد شد.

استانداردهاي ملي مهارت 5600 شغل تدوين 
شد

استانداردهاي ملي مهارت 5600 شغل در سازمان آموزش فني و
حرفه اي كشور تدوين شده كه قابل رقابت با استانداردهاي 
بين المللي است. 
پرويز ايماني مديركل پژوهش سازمان آموزش فني و حرفه اي 
كشور روز دوشنبه در گفت و گو با خبرنگاران افزود: تاكنون 
بيش از 7500 شغل در ايران شناسايي شده است كار تدوين 
استانداردهاي ملي مهارت 2 هزار شغل هنوز باقي مانده كه 
در دستور كار سازمان آموزش فني و حرفه اي است.

گزارش رويتر از رونق بازار سهام ايران 
ميلادي
در سال 1999

گروه اقتصادي: معامله گران بازار بورس ايران اعلام كردند: 
بازار سهام ايران در سال گذشته ميلادي 30 درصد رشد
داشته است و دو سال زيان متوالي را در پي بهبود اقتصادي 
ناشي از افزايش قيمت نفت جبران كرد. خبرگزاري رويتر در
گزارشي پيرامون بازار سهام در ايران افزود، بازار سهام 
ايران در آخرين روز فعاليت خود در سال ميلادي گذشته شاهد
شاخص 73/1989 واحد بود كه اين رقم 30 درصد نسبت به شاخص 
كل سهام در آغاز سال 1999 افزايش يافت. يكي از
دادوستدكنندگان سهام در بورس تهران گفت: بدون شك افزايش 
قيمت هاي نفت تا 80 درصد عامل ترقي بازار بورس بوده است. 
اين افزايش كسري بودجه دولت را كه نقشي اساسي در اقتصاد
ما و شركت هاي دولتي ايفا مي كند جبران كرد. وي به رويتر
گفت: تاييد اين رشد در اقتصاد نياز به زمان دارد اما از
مدتي قبل خوشبيني به صحنه اقتصاد و بورس بازگشته است. 
بازار بورس در سال 1998، 2/6 درصد و در سال 1997، 17
درصد از رشد خود را در جريان ركودي كه بعد از سه سال 
رونق مداوم ظاهر شد از دست داد. 
يكي ديگر از دادستدكنندگان سهام سفرهاي خارجي آقاي خاتمي 
رئيس جمهوري را در ايجاد خوشبيني در سرمايه گذاري هاي 
داخلي و خارجي موءثر اعلام كرد. رويتر در اين گزارش 
ديدارهاي سال گذشته آقاي خاتمي از ايتاليا و فرانسه را
بخشي از تلاش هاي رئيس جمهور اصلاح طلب ايران براي 
بازيابي جايگاه ايران در ميان كشورهاي غربي اعلام كرد. 
رويتر در ادامه از قول اين دادوستدكننده سهام افزود، از
آنجا كه زمين بازي و دلالي ارز در حال حاضر
سودآوري كمتري دارد سرمايه گذاران دوباره به جانب بازار
سهام باز گشته اند. قيمت هاي زمين در طول دوران ركود ثابت 
ماند و ريال ايران در چند ماه گذشته در بازار سياه در
مقابل دلار وضع نسبتا" ثابتي پيدا كرد. رشد 30 درصدي 
بازار بورس كه بدنبال افزايش قيمت هاي نفت كه تقريبا" به 
دو برابر حد قبل مي رسيد روي داد بيش از 19 درصد بيشتر
از حداكثر سود پرداخت شده براي پس اندازهاي طويل المدت 
بانكي است. نرخ تورم سالانه در ايران 20 درصد است.

بانك مركزي اعلام كرد: تعهدات ارزي ايران 
ميليارد دلار است 
كمتر از 12

گروه اقتصادي: بانك مركزي ايران اعلام كرد، تعهدات 
بالفعل ايران شامل پروژه هاي فاينانس، قراردادهاي 
استمهال، وام هاي بلندمدت، اعتبارات اسنادي كوتاه مدت، 
پيش فروش نفت و اعتبارات اسنادي معوق تا پايان شهريورماه 
امسال معادل 11 ميليارد و 668 ميليون دلار است. 
اين گزارش حاكي است كه اين رقم به اضافه تعهدات احتمالي 
(شامل تعهدات بالقوه)در تاريخ يادشده معادل 21 ميليارد
و 938 ميليون دلار است. در گزارش بانك مركزي آمده است: 
جمع تعهدات بالفعل ايران در شهريورماه 1376 معادل 14
ميليارد و 290 ميليون دلار، در پايان سال 1376 معادل 12
ميليارد و 117 ميليون دلار و در پايان سال 1377 معادل 13
ميليارد و 999 ميليون دلار بوده است. 
بانك مركزي توضيح داده است: تعهدات ارزي كشور از يك سو
براثر واردات كالاها و خدمات و اجراي طرحها افزايش و از
سوي ديگر براثر پرداخت وجه اسناد يا اقساط سر رسيدشده 
كاهش مي يابد و لذا مانده تعهدات همواره در حال تغيير
است. قراردادهاي استمهال هم جزيي از تعهدات ارزي كشور
است. با اين تفاوت كه جنبه افزايش نداشته و براثر پرداخت 
اقساطي كه سررسيد مي شود كاهش مي يابد. اگر چه پرداخت 
اقساط قراردادهاي استمهال موجب كاهش مانده آنها مي شود، 
اما لزوما" به مفهوم كاهش كل تعهدات كشور نيست بلكه حجم 
تعهدات كشور بستگي به احكام مقرر در قانون برنامه و
قانون هاي بودجه سنواتي مصوب مجلس شوراي اسلامي دارد.

تغييرات قيمت سهام

(دوشنبه 13 دي)
تغييرقيمت 
آخرين قيمت 
تعدادسهام معامله شده 
نام شركت 
200
10300
1000
چيني البرز
13
5663
417
پارس سرام 
35
7550
4678
چيني ايران 
65
9600
2925
كاشي الوند
40
5390
30874
سيمان تهران 
3
3012
2296
سيمان فارس وخوزستان 
57- 
1083
1000
سيمان شرق 
35
3605
400
سيمان قائن 
1
4152
2000
آذريت 
2
17362
5063
فرآورده هاي نسوز
10
2780
2258
چين چين 
15
7415
2799
روغن نباتي پارس 
30- 
4100
4240
مارگارين 
10- 
6260
5808
صنعتي بهشهر
45- 
6050
13670
روغن نباتي ناب
3
1723
2221
قند بيستون 
2
9002
1000
قند هكمتان 
364
7645
20850
شركت شكر
43
6550
2960
كارخانجات قندقزوين 
1
10400
19775
ساسان 
10
2110
6504
شهد ايران 
50
2570
11120
نساجي بروجرد
1- 
15231
2423
افست 
6
24570
432
نفت بهران 
187
4882
3673
پتروشيمي آبادان 
1- 
7911
9600
صنايع شيميايي ايران 
1
2848
74516
پتروشيمي خارك 
48- 
2000
3792
پارس پامچال 
2- 
6044
3000
لعابيران 
24
8701
1590
دارويي رازك 
26
6095
822
داروسازي كوثر
94
22003
528
پارس دارو
99
2094
9000
البرز دارو
179
8450
2364
الياف 
1- 
4404
56990
پارسيلون 
49
4100
12194
ايران تاير
1
4271
28318
توليدي لاستيك دنا
200
8400
13653
پلاستيران 
89
2150
3550
درخشان تهران 
6- 
3473
857
كارخانجات توليدي تهران 
12
20335
1576
سپنتا
30
3080
4174
لوله وماشين سازي ايران 
97- 
4700
2591
صنعتي آما
99
2860
15125
بسته بندي ايران 
9
3629
245
مس شهيد باهنر
3- 
3156
300
سرماآفرين 
5
2955
95817
ايران پويا
320
6720
600
ايران ترانسفو
82
9400
650
كابل البرز
6- 
7479
300
راديو الكتريك ايران 
1- 
3360
30667
كارخانجات صنعتي پيام 
1- 
3829
139083
ايران خودرو
1
2201
16580
گروه بهمن 
100
3850
500000
محورسازان ايران خودرو
58
1226
5000
پارس خودرو
91
1921
15210
ايران دوچرخ 
6
460
1300
حق تقدم نيروي محركه 
2
8202
150
توليدي تيزرو
10- 
1800
101810
سرمايه گذاري ملي ايران 
2- 
1165
40500
سرمايه گذاري ملت 
2
1042
8000
سرمايه گذاري صنعت بيمه 
1
3401
20282
سرمايه گذاري البرز
25
3825
107332
توسعه صنايع بهشهر
10
2298
96673
سرمايه گذاري رنا
5
1020
2135799
سرمايه گذاري ساختمان ايران 
11/3
80/1991
- 
شاخص كل قيمت سهام 
قيمت طلاوارز
گروه اقتصادي: قيمت فروش سكه بهار آزادي و طلا ديروز در
بازار تهران به شرح زير بود: يك سكه بهار آزادي 63 هزار
تومان، نيم بهار آزادي 37 هزار و 500 تومان، ربع بهار
آزادي 20 هزار و 500 تومان، يك گرم طلاي 18 عيار6
هزار و 280 تومان. هر دلار آمريكا نيز ديروز در بازار
غيررسمي تهران حدود 873 تومان عرضه مي شد. واريزنامه هاي 
صادراتي در بازار سهام با يك ريال كاهش به ازاي هر دلار
5139 ريال دادوستد شد.

آميزه افقها: نامه به نسلهاي آينده

نوشته: دكتر داريوش شايگان 
ترجمه: استادكامران فاني 
جستارگشايي: آغاز سال 2000 ميلادي، اعلام ورود به جهاني 
متمايز از گذشته و حتي اكنون است كه دير يا زود، تبعات 
آن دامنگير زندگي و فرهنگ و هنر ما نيز خواهد شد. اگر در
نيمه دوم قرن نوزدهم و نيمه نخست قرن بيستم، ما بدون 
آمادگي در برابر تمدن جديد غربي، ناگزير از كنشي 
منفعلانه بوديم و ناچار در برابر هر آنچه ما را در محاق 
پاسخگويي و عكس العمل قرار مي داد، يا پنهان مي شديم و
يا تسليم، اينك در جهاني به سر مي بريم كه بايد بشناسيم 
و انتخاب كنيم. تمدن كهنسال، چند لايه و سرشار از عناصر
متنوعي كه امروزه هويت ايراني - اسلامي را شكل داده، 
مي تواند- و بايد بتواند- حقايق مندرج در جهان آينده را
بشناسد، بيازمايد و از آن بهره گيرد. علاوه بر آن بايد
جايگاه خود را به عنوان بخشي از نيروي مولد فرهنگ جهاني، 
تثبيت كند و ارزشهاي تمدني و فرهنگي خود را به انسانهاي 
معاصر در ساير جوامع نشان دهد. مقاله زير، نوشته دكتر
داريوش شايگان است كه به زبان فرانسه در مجموعه اي از
آثار نويسندگان برجسته كشورهاي مختلف، از سوي يونسكو در
نيمه دوم سال 1999 منتشر گرديده است. در اين مقاله، 
وضعيت كنوني انسان معاصر، تاثير مدرنيته بر ابعاد مختلف 
حيات و فرهنگ بشر معاصر و بالاخره هويت چندگانه انسانها- 
در غرب و در عرصه ساير تمدنها- مورد بازانديشي و تحليل 
قرار گرفته است. شايگان به عنوان يكي از متفكران علوم 
اجتماعي و فلسفه كه در سالهاي اخير نظريات بديعي ارائه 
كرده است، به درخواست يونسكو، همراه با گروهي ديگر از
نخبگان فرهنگ و فلسفه، كوشيده است نشاني هويت انسانها را
در چنبره مدرنيسم، در تاثيرماندگار كهن فرهنگها و
بالاخره در ظل ناگزير ريزش اطلاعات در عصر ارتباطات و
انفورماتيك ارائه دهد. 
نمي دانم تجربيات پرماجرا و پيچيده من از اين قرن رو به 
افول مي تواند سرمشقي براي نسلهاي آينده بشمار آيد يا نه، 
به هرحال من محصول بسيار پيچيده آنم من كه زندگيم را
در حاشيه دگرگونيهاي بزرگ اين قرن گذرانده ام، خود را
دستخوش تمامي آثار مثبت و منفي آن مي بينم، بي آنكه فرصت 
بيابم در جريانهاي خلاق آن شركت جويم. 
سفر از پيرامون به مركز مرا ناگزير كرده بود كه از هر
امر خرده ريز بسيار چيزها بياموزم، چيزهايي كه در دنيايي 
كه در آن پا نهاده بودم از بديهيات بود. وقتي به راهي كه 
پشت سر گذارده ام مي نگرم از اين همه موانع و از اين همه 
ساده نگري خود دچار بهت و حيرت مي شوم و حتي به هراس 
مي افتم. چطور بگويم؟ در دنيايي مي زيستم كه رنگ و شكل 
نداشت. تمدن كهني كه بدان تعلق داشتم ناتواني خود را
دريافته بود: تجدد دست بالا را داشت و هر آنچه از غرب
مي آمد سرشار از جاذبه سحرانگيز آواي پريان بود. ناگزير
بودم زبانها و فرهنگهاي كشورهايي را بياموزم كه خموشانه 
ستايششان مي كردم. 
تا آنجا كه به ياد دارم در عوالم گسسته اي مي زيستم كه 
هيچ چيزش سر جايش نبود. تكه پاره هاي پراكنده و ناساز
معرفتش را به وهم وصله پينه كرده بودند، تكه پاره هايي 
كه همچون مرقعي بي نقشه و ترتيب اتفاقا" كنار هم چيده 
شده بود و هر كدام ساز خود را مي زد، در نتيجه همواره 
اين احساس را داشتم كه گويي در برزخ زندگي مي كنم. در
واقع نسل من برخورد فرهنگها را با تمام وجودش حس كرده 
بود و من نيز بسيار زود از همان اوان كودكي اين برخورد
فرهنگي را در خود جذب كردم. البته نياز به گفتن ندارد كه 
اين همه در سطح ناخودآگاه ذهن من بود، مدتها بعد از اين 
شكافها كه به يك معني وجودم را شكل بخشيده بود آگاه شدم. 
كم كم ياد گرفتم تناقضات وجوديم و محيطهاي مختلفي را كه 
در آن زندگي مي كردم رو كنم و توفيق يابم سازوكاري را كه 
هم در رفتارم و هم در معرفتم، در كار بود بازشناسم. نخست 
به معنويت هنر دل بستم، آنگاه به آن آنات بلند تفكر غربي 
كه دلشوره و اضطراب نيروي پرتوان رانش آنست روي آوردم و
بعد به ايران و اسلام دلبستگي يافتم و پژوهشگر رشته 
اديان تطبيقي شدم ; و سرانجام نظاره گر پيگير شكنج و
شكافهايي شدم كه دگرگونيهاي عظيم دوران جديد در تمدنهاي 
كهن ايجاد كرده بود. بعلاوه آثارم نيز كه در خلال سير و
سفر در شكافهايي كه ميان جهانهاي گسسته از هم دهان باز
كرده نوشته شده، بيانگر همين نكات و ردپاي به جاي مانده 
آن است. بدينگونه است كه خود را دستخوش سطوح چندگانه 
آگاهي مي بينم كه در آن تمامي رسوبات گذشته از دورترين 
ايام تا به امروز- كنار هم نشسته اند. باري از آن پس بود
كه كوشيدم تا آنجا كه در توانم هست كلاف سردرگم اين شهر
فرنگ را كه خود بي آنكه بدانم تجسم جلوه هاي گوناگون آن 
بودم، بازگشايم. 
اينك كه نگاهم به جهان گسترده تر شده است، دريافته ام كه 
تقارن تمدنهاي جهاني جايگزين توالي پيشين آنها شده است. 
تمام جابجاييهاي الگوهاي معرفتي، تمام لايه هاي ذهن و
شعور- از عصر نوسنگي تا عصر انفورماتيك - اينك حق خود را
مي طلبند. ساختهاي گوناگون وجود در كنار هم نشسته اند، 
از هم نشات گرفته اند، با هم تداخل كرده اند و به هم 
پيوسته اند نمي توان به آنها صورت يك ساختار خطي را داد. 
بدينگونه است كه امروزه با هم درآميزي سبكها، با
درآميختگي عناصر ناساز، با اختلاط و امتزاج از هر نوع و
شكل رو در روييم. وقتي به تاريخ انديشه ها مي نگريم، در
هر سرآغازه اي نخست دو پديده ملازم هم مي بينيم: با
پيدايش هر انديشه جديد، انديشه قبلي سركوب مي شود. ولي 
اگر به ديد خود وسعت بخشيم و آنرا در گستره ديرپاي زمان 
بنگريم، مي بينيم كه در واقع هيچ چيز ناپديد نشده است. 
مباحث فقط جايشان عوض مي شود، در وادي خاموشان جاي 
مي گيرند، مدفون مي شوند، تا نوبت جلوه و جلالشان فرا
رسد شايد به استثناي مبحث جهاني مدرنيته كه اصول 
برگرفته از روشنگري اش، خوب يا بد، امروزه ميراث كل 
بشريت شده است، هيچ مدعايي، هيچ مسلك و مشربي قدرت آنرا
نداشته كه بقيه را تحت الشعاع خود قرار دهد. در تاريخ 
بشري چنين جريان فكري به يك معني بي سابقه بوده است. 
تحليل اين واقعه بيانگر چيست؟ نخست از همه، هويتهاي صلب
و سخت، دولت - ملتها و سلطه جوييهاي مسلكي همه و همه در
اين جهاني كه "تفكر نسبي نگر" جاي حقايق سنگين را
گرفته اند، مدام در حال زوال و نابودي اند. تمامي 
تغييرات شگرف با طرد و رد عقايد يكدست و يكپارچه، 
ذره هاي بنيادي ماده، نظامهاي فكري درختي شكل صورت 
مي پذيرند در عوض به جاي آنها، به انديشه سيار به پرورش 
همدلي و يگانگي متقابل، به دورگه گي و باروري متقابل 
فرهنگها ارج مي نهند. از اين همه به گمان من سه نتيجه 
ناگزير حاصل مي شود كه سرنوشت آينده ما را در هزاره بعد
رقم مي زند. به هم پيوستگي كه نشانه وجه وجودي ما در
جهان آينده است، خود را در تمامي سطوح واقعيت جلوه گر
مي سازد. 
1)در ساخت فرهنگي و هويتها، بر روابط چندريشگي باايجاد
نوع الگوي مرقع يا معرق كه در آن تمام هويتها با هم جور
مي شوند، تكيه مي شود. پديده چندفرهنگي و ظهور هويتهاي 
چندگانه از همين اصل نشات مي گيرد. در زمانه اي كه در آن 
زندگي مي كنيم، اساسا" هيچكس هويت يگانه ندارد، همه ما
موجودات مختلطيم، همه ما كمابيش آگاهي دورگه داريم، ايده 
" هويتهاي مرزي "چيزي جز اين نيست: ميانجياني كه از
گسلهاي تاريخي آگاهي گذر مي كنند. در اين آشفته بازار
رفت و برگشتهاي هويتها، يك نكته مسلم است: مدرنيته امر
سطحي زودگذري نيست كه بتوان بي آن سركرد همه ما، با هر
اصل و نسب، به يك معني "غربي "هستيم، هركدام تجسم بي چون 
و چراي يكي از جنبه ها و جلوه هاي روشنگري ايم. هر هويتي 
داشته باشيم - و خدا مي داند چند هويت داريم - بايد اين 
آخري را هم كه ما را صرف نظر از نژاد و دين و فرهنگمان 
به ديگر ابناي بشر برروي اين كره ارض وصل مي كند بر آن 
بيفزاييم. به عبارت ديگر، اين فقط هويت مدرن ماست كه با
قوه نقد همراه است، تنها هويتي كه - هرچند متناقض 
مي نمايد- مي تواند ژرفترين لايه هاي پنهان آگاهيمان را
برملا كند، به آنها اظهار وجود بخشد، انواع ابراز بيان 
را تسهيل سازد و زيست - جهانهاي اعصار مختلف را به يكديگر
بپيوندد. اگر از اين جهان همواره دگرگون پذير كناره 
جوييم، و زير حباب شيشه اي جاي خوش كنيم و به دنبال 
اسلاف خيالي و اساطير اولين باشيم، از چاله به چاه 
افتاده ايم و از بي حسي و بي حركتي به تاريك انديشي روي 
نهاده ايم. 
ادامه دارد

ايران و فرهنگ جهاني

جاودانگي روح ايران(بخش آخر)
هردوت مورخ نامي يونان مي نويسد: "مردم ايران هيچ چيز
را به قدر دروغ موجب شرمساري نمي دانند". سند افتخاري كه 
اين گفته هرودت مورخ يوناني را به درستي تاييد مي كند
كتيبه اي در نقش رستم فارس است، كه داريوش اول پادشاه 
بزرگ هخامنشي در 2500 سال قبل چنين گفته است: 
بند 3: "داريوش شاه گويد: اهورمزدا مرا ياري كناد. با
خدايان خاندان سلطنتي و اين كشور اهورمزدا از دشمن، از
خشكسالي، از دروغ محفوظ داراد. "
خانم پروفسور هايد ماري كخ، باستان شناس آلماني، درباره 
انديشه و نحوه حكومت داريوش اول، پادشاه بزرگ هخامنشي 
چنين اظهار نظر كرده است: 
" او(داريوش)گزارشگر ماهري است كه براي ايجاد امكان 
ارتباط ملي حتي فرمان به ايجاد خط ملي داد تا از قوانين 
و اصول جهان داري اش سخن گويد و سايه ابهامي در آن باقي 
نگذارد. "
" به خواست اهوارامزدا، من چنينم كه راستي را دوست دارم 
و ازدروغ روي گردانم. دوست ندارم كه ناتواني ازحق كشي در
رنج باشد. همچنين دوست ندارم كه به حقوق توانا به سبب
كارهاي ناتوان آسيب برسد. آن چه را كه درست است من آن را
دوست دارم. من دوست برده دروغ نيستم. من بدخشم نيستم. 
حتي وقتي خشم مرا مي انگيزاند آن را فرو مي نشانم. من 
سخت بر هوس خود فرمانروا هستم. "از بررسي دقيق لوح هاي 
ديواني تخت جمشيد نتيجه مي گيريم كه داريوش واقعا" هم با
مسائل مردم ناتوان همراه بوده است. اين لوح ها مي گويد
كه در نظام او حتي كودكان خردسال از پوشش خدمات حمايتي 
اجتماعي بهره مي گرفته اند. دستمزد كارگران كه براساس 
نظام منضبط مهارت و سن طبقه بندي مي شده، مادران ازمرخصي 
و حقوق زايمان و نيز" حق اولاد" استفاده مي كرده اند، 
دستمزد كارگراني كه دريافت اندكي داشتند با جيره هاي 
ويژه ترميم مي شد، تا گذران زندگي شان آسوده تر شود، 
فوق العاده" سختي كار" و" بيماري "پرداخت مي شد، حقوق زن 
و مرد برابر بوده و زنان امكان داشتند كار نيمه وقت 
انتخاب كنند، تا از عهده وظايفي كه در خانه و به خاطر
خانواده داشتند برآيند. داريوش به كارگروهي همه 
امپراتوري بزرگ خود همواره و هميشه اشاره كرده است. براي 
نمونه تخت داريوش، در نگاره هاي آرامگاه، فراز سر
نمايندگان همه ملت هاي امپراتوري قراردارد و چنين است در
نگاره آپادانا كه همه خلق ها با هداياي كشورهاي خود حضور
دارند. بر اين همكاري عمومي كشورهاي امپراتوري به تكرار
در نقوش مختلف تاكيد مي شود. درحقيقت تجربه ديوان اداري 
عيلامي ها و بابلي ها، در سيستم حكومتي هخامنشي به كمال 
رسيد. اين ميراث ها و تجارب در صورت لزوم متحول مي شد، 
با برداشت ها و ظرايف نو در مي آميخت و نظام ديواني 
تازه اي پديد مي آورد كه شرط اصلي و تعيين كننده بقاي 
امپراتوري بزرگ بود. اين نظام نه تنها سازمان اداري 
هخامنشي رابه نيكي سامان داد، بل الگوي كار ديگران 
نيزقرار گرفت. شاهان اشتاف در سيسيل از طريق عربها با
اين نظام آشنا شدند و آن را در مغرب زمين به كار گرفتند. 
دركلام نهايي "ديوان سالاري "امروز ما غربي ها متاثر و
نشات گرفته از نظام ديواني هخامنشي است. "(7)
در سايه چنين فرهنگ و روشهاي انساني، اقوام پارسي 
توانستند انظار مردم دنياي كهن را به خود جلب نموده و
فرهنگ و تمدني را به وجود آورند كه در حد وسيعي الگو و
سرمشق جهان قديم بود. گوته شاعر و نويسنده آلماني درباره 
شكوه فرهنگ و تمدن ايراني مي گويد: 
جاي بسي حيرت و عبرت است كشوري كه به حكم تاريخ بارها در
طي قرنهاعرصه هجومها و ويراني ها و تغيير و تبديل ها
گشته، چگونه توانسته است آداب و صفات ديرينه خود را تا
بدين اندازه نگاهدارد؟! ! 
ابن جلجل در كتاب طبقات الاطباء و الحكماء مي نويسد، 
زماني كه اسكندر بر كشور پارس استيلا يافت، نامه اي به 
ارسطو استاد و رايزن خود نوشت و اشعار داشت: "اي دانشمند
صاحب فضيلت، من در سرزمين پارس مرداني مي بينم بس خردمند
و هوشيار كه ستيزگي و كينه توزي در سر دارند. مرابيم آن 
است كه اين افراد به كين خواهي برخيزند و مردم پارس را
برمن بشورانند. "
عبدالرفيع حقيقت 
منابع: 
7- از زبان داريوش، پرفسور هايدماري كخ ترجمه: دكتررجبي، 
ص 347، ص 345

با حمايت 83 درصد از كاركنان پيش از ظهر
ديروز معاون پشتيباني سازمان فرهنگي و
هنري شهرداري در محل كار خود حاضر شد

* يك مقام نيروي انتظامي مستقر در ستاد مركزي سازمان 
فرهنگي و هنري اعلام داشت سازمان را امروز(سه شنبه)در
اختيار مديريت قبلي قرار مي دهد! ! 
گروه حوادث 71 نفر از مجموع 85 كارمند مستقر در ستاد
مركزي سازمان فرهنگي و هنري شهرداري تهران از معرفي 
معاون پشتيباني جديد سازمان از سوي مهدي ارگاني حمايت 
كردند. 
به گزارش خبرنگار ما پيش از ظهر ديروز پس از حضور منصور
احمدلو معاون پشتيباني سازمان فرهنگي و هنري شهرداري 
تهران در محل كار خود در ستاد مركزي اين سازمان در ميدان 
ولي عصر كارمندان مستقر در اين ساختمان با خيرمقدم به 
معاون پشتيباني و حضور در سر كار، حمايت خود را از حكم 
مهدي ارگاني مبني بر انتصاب معاون پشتيباني اعلام كردند. 
از سوي ديگر مدير سابق سازمان فرهنگي و هنري شهرداري 
تهران كه از سه شنبه هفته پيش در اين ساختمان حاضر نشده 
است و از طبقه فوقاني داروخانه آلفا واقع در بزرگراه 
آفريقا(جردن)جريان ممانعت از حضور مديران تحت امر
ارگاني را براي ورود به مراكز فرهنگي هدايت مي كند به 
نيروي انتظامي اطلاع داد كه عوامل شهرداري به اجبار وارد
ستاد مركزي سازمان فرهنگي و هنري شده اند، نيروي انتظامي 
در پي اطلاع از اين خبر وارد ساختمان ستاد مركزي شد تا
كم و كيف حضور معاون پشتيباني را دنبال و از بروز حادثه 
احتمالي جلوگيري كند. 
خبرنگار ما شامگاه دوشنبه از يكي از افسران نيروي 
انتظامي در ساختمان مركزي سازمان فرهنگي و هنري - كه 
لباس شخصي به تن داشت - شنيد كه سازمان از امروز(سه شنبه)
تحت اختيار مديران قبلي سازمان خواهد بود! ! اين در حالي 
است كه پرسنل سازمان از همكاري با مديريت سابق اعلام 
برائت كرده و ابراز كرده اند، تنها با مديريت قانوني 
ارگاني و مديران انتصابي از سوي وي همكاري خواهند كرد.

زن خدمتكار نوه و پدربزرگ خانواده را
كشت

گروه حوادث: محاكمه زن جواني كه در يك اقدام جنايتكارانه 
نوه و پدربزرگ خود را با مقدار زيادي قرص خوابآور در
پونك تهران به قتل رسانده است در شعبه 1602 مجتمع قضايي 
تهران به رياست قاضي اسماعيلي آغاز شد. 
اين زن كه زينت(ش)نام دارد متهم است كه شهروز 14 ساله و
فضل الله 60 ساله را مسموم كرده است. 
اين زن كه ديروز به دادگاه فراخوانده شده بود تحت 
بازجويي قاضي اسماعيلي قرار گرفت و در پايان قاضي از
متهم خواست تا براي خود وكيلي انتخاب كند. 
به گزارش خبرنگار حوادث همشهري اين زن در خانه اي در
پونك تهران كار مي كرد و افراد خانواده را در كارها ياري 
مي داد. قرار بود او با صاحب خانه ازدواج كند. 
متهم در دادگاه گفت: فضل الله پدربزرگ خانواده نسبت 
به من سوءنيت داشت تصميم گرفتم هم او و هم شهروز 14 ساله 
را از سر راهم بردارم به همين خاطر آنها را مسموم و به 
قتل رساندم. جسد شهروز را در كمدخانه و جسد پدربزرگ را
روي رختخواب انداختم و از صحنه قتل فرار كردم. 
خبرنگار حوادث همشهري مي نويسد: پس از قتل با تحقيقات 
نيروي انتظامي محل راز جنايت فاش شد و اين زن دستگير و
تحت بازجويي قرار گرفت. 
بازجويي از اين زن بوسيله قاضي اسماعيلي ادامه دارد.

جنگلهاي رودبار 10 ساعت در آتش سوخت

جنگل هاي منطقه رحمت آباد شهرستان رودبار روز يكشنبه 
دچارآتش سوزي شد. 
اسماعيل اسدي معاون فني منابع طبيعي گيلان، روز دوشنبه 
افزود: تحقيقات اوليه نشان مي دهد كه اين آتش سوزي به 
دليل ايجاد آتش براي پخت و پز از سوي افراد بوده است. 
وي گفت: حريق پس از حدود ده ساعت تلاش گروههاي آتش نشاني، 
نيروهاي منابع طبيعي و همياري مردم منطقه مهار شده است. 
براساس گزارشهاي رسيده، از ساعت هاي اوليه صبح ديروز
دوشنبه جنگل هاي منطقه عمارلو شهرستان رودبار دچار حريق 
شده كه تا ساعت چهار بعدازظهرهمچنان ادامه داشت. 
اسدي گفت: ايجاد آتش توسط چوپانان و شكارچيان، آتش زدن 
خار و خاشاك بوسيله قاچاقچيان چوب و وزش باد گرم از
عوامل ايجاد آتش در جنگل هاي منطقه است. 
وي اضافه كرد: آتش سوزيها يي كه براثر وزش باد گرم در
جنگل هاي استان ايجاد مي شود در صورت عدم بارش باران 
معمولا بين 10 تا 15 روز ادامه خواهد داشت. 
وي گفت: وزش بادهاي گرم در استان گيلان از روز
پنجشنبه باعث آتش سوزيهايي در مناطق رودبار، لاهيجان و
لنگرود شده است. 
به گفته وي، اين آتش سوزي ها از سوي نيروهاي آتش نشاني و
ماموران منابع طبيعي و نيروهاي مردمي مهار شده است. 
وي از مسافران و مردم خواست از روشن كردن آتش در مناطق 
جنگلي بويژه درزمان وزش بادهاي گرم خودداري كرده و در
صورت برافروختن آتش در خاموش كردن كامل آن دقت كنند. 
استان گيلان داراي 565 هزار هكتار جنگل است كه 78 هزار و
348 هكتار آن در منطقه رحمت آباد رودبار واقع شده است.

زني چگونگي قتل شوهرش را براي رياست 
شعبه 1604 تشريح كرد: چگونه شوهرم را
كشتم

گروه حوادث: كلثوم چگونگي ارتكاب به قتل شوهرش به نام 
عظيم را در شعبه 1604 دادگاه جنايي براي قاضي نظري تشريح 
كرد. 
به گزارش خبرنگار ما، كلثوم در جريان اعترافات خود گفت: 
شوهرم(مقتول)از من مي خواست تا خرجي در بياورم او از
من خواست تا از راه خلاف هم كه شده اين كار را انجام دهم. 
من هم مجبور شدم صيغه مردي به نام يوسف شوم. عظيم 
(مقتول)گفت كه به يوسف بگو شوهر ندارم، پس از مدت زماني 
يوسف مرا رها كرد شوهرم به من گفت كه چرا يوسف ترا رها
كرده از من خواست تا بروم پيش جادوگر و دعانويس. 
براي همين موضوع من رفتم پيش دعانويس و با احمد و آذر
(زن و شوهر جادوگر)آشنا شدم آنها روزي مرا به منزلشان 
دعوت كردند من هم آنروز ماجراي بي غيرتي شوهرم را تعريف 
كردم. آنان پس از باخبرشدن از اين جريان ابتدا پيشنهاد
دريافت يك ميليون تومان را در قبال كشتن شوهرم دادند و
بعد پيشنهاد را به 200 هزار تومان تغيير دادند كه من 
قبول نكردم. 
بعد از 15 روز آنان با من تماس گرفتند و قرار گذاشتيم با
نقشه قبلي او را به قتل برسانيم. 
من شوهرم را به بهانه يافتن گنج به دنبال خود روانه كردم 
من و شوهرم به همراه احمد و آذر از شهرك وليعصر ماشيني 
به مقصد سمنان گرفتيم در نزديكي سمنان خرابه اي بود آنجا
پياده شديم و در خرابه آتش روشن كرده و سپس شوهرم مشغول 
كندن زمين شد. احمد با چكشي كه آماده كرده بود به سر
عظيم زد، ناگهان عظيم به زمين افتاد آذر فرياد كشيد او
نمرده و دو ضربه ديگر به سرش زد، سپس آذر يك آمپول از
جيبش درآورد به طرف عظيم رفت ولي نديدم زد يا نه بعد با
ضربه سنگي بر سرش كار او را تمام كرد و جسد او را داخل 
گودالي انداختيم اين جريان 25 دقيقه طول نكشيد ما فورا" 
راهي تهران شديم در پايان جلسه قاضي نظري براي هر سه 
متهم(كلثوم، آذر و احمد)قرار بازداشت صادر كرد و براي 
تحقيق بيشتر آنان را روانه زندان كرد.

انفجار كپسول گاز چهار كشته برجاي گذاشت

براثر انفجار يك كپسول گاز پيك نيكي در روستاي 
" بهرام آباد" از توابع شهرستان اسلامشهر چهار تن از
اعضاي يك خانواده كشته و دو نفر زخمي شدند. 
مديرعامل سازمان آتش نشاني و خدمات ايمني شهرستان رباط
كريم علت وقوع اين حادثه را نشت گاز از كپسول گاز ذكر
كرد. وي گفت: اين انفجار به ده دستگاه از ساختمان هاي 
همجوار نيز خسارت وارد كرد. حسين زمرد بخش گفت: 
زخمي شدگان اين حادثه به بيمارستان انتقال يافته اند.

برخورد سواري و كاميون در محور اردستان 
2 كشته برجاي گذاشت

گروه حوادث: در اثر برخورد يك اتومبيل سواري با يك 
كاميون در جاده ورودي شهر اردستان 4 تن كشته و مجروح 
شدند. 
به گزارش خبرنگار همشهري در اين تصادف كه بامداد ديروز
رخ داد 2 تن از سرنشينان اتومبيل پيكان شماره(16792- 
يزد 11)كشته و 2 تن ديگر مجروح شدند. 
اكبر و علي عرب كشته شدگان و معصومه بهارستان و الهام 
عرب مجروحان اين تصادف هستند. كارشناس راهنمايي و رانندگي 
علت اين تصادف را انحراف به چپ اتومبيل سواري و برخورد
آن با كاميون كمپرسي شماره(25252- تهران)اعلام كرد.

در جستجوي مادر و پدر

در كنار ما، زنان و مرداني زندگي مي كنند كه شب و روز در
پي بازيابي هويت خويشند و بر دل دردمند، غمي سنگين دارند
با اميدي ناتمام و آرزويي نه چندان محال كه روزي مادر يا
پدر گم شده خود را بازيابند و شيريني مهري را كه هرگز
تجربه نكرده اند بچشند. صاحب اين تصوير، دختر جواني است 
كه هويت خود را مي جويد و مهر مادر و پدري را مي طلبد كه 
يك شب، وقتي يكسال و نيم داشت آنها را از دست داد. 
ماموران كلانتري 18 وقت تهران، او را در بامداد سرد دوم 
آبان سال 1347 جلو در امامزاده طاهر(ع)در حالي يافتند
كه بر شوربختي و آينده مبهم خود مي گريست. او به 
شيرخوارگاه سپرده شد تا در كنار همسالانش، سال هاي سال 
در جستجوي مادر و پدر و حقيقت زندگي اش باشد. 
اگر او و يا والدينش را مي شناسيد با سرويس حوادث همشهري 
تماس بگيريد و نقطه اي پايان بر رنج بي انتهاي او
بگذاريد.

" كارل لوئيس "" پله "و" محمد علي 
كلي" بهترين ورزشكار قرن

گروه ورزشي: "كارل لوئيس "دونده پرافتخار آمريكائي وصاحب
9 مدال طلاي بازيهاي المپيك از سوي تلويزيون فرانسه به 
عنوان اولين ورزشكار لايق دريافت "جايزه قرن "شناخته شد. 
اين جايزه از سوي گروه ورزشي تلويزيون فرانسه به لوئيس 
تعلق خواهد گرفت. وي طي سالهاي 1984 تا 1996 در دوهاي 
100، 200متر، امدادي 4 در 100متر و همچنين پرش طول 9 بار
مقام قهرماني بازيهاي المپيك را بدست آورد. پس از لوئيس 
در اين جدول رده بندي، "په له "ستاره فوتبال برزيل وجهان 
و" محمد علي كلي "مشتزن مسلمان آمريكائي در رده هاي بعدي 
دريافت اين جايزه قرار گرفته اند.

" آندره آغاسي "قهرمان قهرمانان در سال 
1999

گروه ورزشي: "آندره آغاسي "تنيس باز آمريكائي از سوي 
نشريه معتبر ورزشي "اكيپ "فرانسه به عنوان "قهرمان 
قهرمانان جهان "در سال 1999 برگزيده شد. 
آغاسي اين عنوان را در پي كسبمقام قهرماني مسابقات آزاد
(اوپن)آمريكا و رولان گروس فرانسه دريافت كرده است. وي 
اولين تنيس بازي است كه موفق شده است هم در مسابقات آزاد
پاريس وهم در مسابقات رولان گروس كه هردو بصورت داخل 
سالن انجام مي شود، به مقام قهرماني برسد آغاسي در اين 
گزينش از هموطن خود" مايكل جانسون "قهرمان و ركوردداردو
400 متر جهان، پيشي گرفته است. 
" موريس گرين "قهرمان دوي 100 متر جهان سومين ورزشكار
انتخاب شده است. "لانس آرمسترانگ "قهرمان دوچرخه سواري 
از آمريكا و" هشام الغروج "دونده مراكشي رتبه هاي بعدي را
كسب كردند.

دور دوم مذاكرات سوريه و اسرائيل با
حضور كلينتون آغاز شد

دوردوم مذاكرات ميان رژيم صهيونيستي و سوريه با حضور بيل 
كلينتون رئيس جمهوري آمريكا شب گذشته به وقت محلي در
ايالت ويرجينيا آغاز شد. راديو اسرائيل بعدازظهر ديروز
گزارش داد اين مذاكرات با ملاقات سه جانبه بيل كلينتون، 
ايهود باراك و فاروق الشرع وزير خارجه سوريه افتتاح 
مي شود و سپس مذاكرات دو جانبه شروع شد. 
اين راديو به نقل از منابع آگاه سياسي گزارش داد كه در
اين دور از مذاكرات موضوعاتي چون عادي سازي مناسبات و
ترتيبات امنيتي مورد بررسي قرار مي گيرد. به گفته اين 
منابع مسئله مرز و منابع آبي در مرحله بعد بررسي خواهد
شد. 
ديويد لوي وزيرخارجه اسرائيل اعلام داشت اين رژيم 
مي كوشد دراين دور گفت وگو به چارچوبي كلي با سوريه دست 
يابد كه در برگيرنده مسايل حياتي براي اسرائيل است. وي 
افزود: تل آويو خواستار آن است كه حافظ اسد رئيس جمهوري 
سوريه در آينده نزديك در مذاكرات شركت كند. ناظران 
درمنطقه براين عقيده اند كه اظهار نظر مسئولان و
رسانه هاي اسرائيل درباره مسايل مورد بحث در دور جديد
مذاكرات نشان مي دهد كه اين رژيم براي برقراري روابط با
سوريه شتاب دارد اين در حالي است كه دمشق خواهان آن است 
كه موضوع عقبنشيني از جولان و بازگشت به مرزهاي سال 
1967 نخستين بند موضوعات مورد بحث قرار گيرد. 
روزنامه عرب زبان الشرق الاوسط ديروز به نقل از منابع 
آمريكايي نوشت واشنگتن اميدوار است كه سوريه و اسرائيل 
در مدت 90 روز به توافقي كامل دست يابند. 
اين در حالي است كه مدت معيني براي اين دور مذاكرات 
تعيين نشده است اما برخي منابع پيش بيني كرده اند كه گفت 
وگوي دو جانبه حداقل ده روز ادامه يابد. 
تحليلگران سياسي مي گويند با توجه به دور بودن 
ديدگاههاي دو طرف درباره مسائل مورد بحث مذاكرات بسيار
پيچيده اي در پيش است. به نظر اين تحليلگران با توجه به 
اختلاف در ديدگاههاي دمشق و تل آويو درباره اولويت 
موضوعات مورد بحث دور از انتظار است كه مذاكرات در مدت 
كوتاهي به نتيجه برسد. تحليلگران معتقدند كه اين دور
مذاكرات به منزله آزموني براي انگيزه هاي دو طرف در
بازگشت به پاي ميز گفتگو است و روشن خواهد شد كه رژيم 
صهيونيستي در ادعاي صلح طلبي خود تا چه اندازه صادق است. 
منطقه آزاد تجاري جولان 
منابع هيات اسرائيلي شركت كننده در مذاكرات با سوريه روز
دوشنبه اعلام كردند: نخست وزير اين رژيم طرح ايجاد يك 
منطقه آزاد تجاري در دامنه اشغالي جولان را تدارك ديده 
است. راديو اسرائيل به نقل از هيات اسرائيلي گفت: اين 
طرح منطقه اي ميان درياچه طبريا و جولان اشغالي را در بر
مي گيرد. به گفته اين راديو: ايهود باراك در مرحله دوم 
گفتگو با سوريه اين موضوع را با فاروق الشرع در ميان 
خواهد گذاست.

انفجار بمب در كشمير 17 كشته و زخمي بر
جاي گذاشت

بر اثر انفجار بمبي قوي كه ديروز در بازار سبزي فروشان 
كشمير تحت كنترل هند رخ داد، 14 غيرنظامي و 3 تن از
نيروهاي امنيتي اين كشور كشته شدند. 
به گزارش خبرگزاري فرانسه از سرينگر، اين انفجار كه در
بخش" باتمالو" در دو كيلومتري سرينگر رخ داد، بيش از 20
مجروح نيز بر جاي گذاشت. 
در زمان انفجار بمب، دهها تن از ماموران امنيتي در بازار
سرگرم خريد سبزيجات بودند. بيش از 10 تن از نيروهاي 
شبه نظامي نيروي امنيت مرزي و بخش ويژه امنيتي كه اخيرا" 
براي حفاظت از سياستمداران ارشد در كشمير تشكيل شده است، 
در بين مجروحان اين حادثه هستند. 
بر اثر اين انفجار يك كاميون و يك وانت نيروهاي مذكور
منهدم شد. بلافاصله بعد از وقوع انفجار نيروهاي امنيتي 
منطقه را محاصره كردند. 
شخص يا گروهي مسئوليت اين انفجار را كه چند روز بعد از
پايان بحران هواپيماربايي روي داد، به عهده نگرفته است 
اما پليس هند مبارزان مسلمان كشميري را مسئول اين انفجار
دانست. 
مطبوعات هند ديروز به نقل از تحليلگران سياسي و نظامي 
اين كشور نوشتند معامله دولت هند با هواپيماربايان و
آزادي سه مبارز اسلامگرا در مقابل آزادي گروگان ها بسيار
اشتباه بوده و به دليل اين خطا كشمير روزهاي بدي را در
پيش خواهد داشت. 
تحليلگران هندي معتقدند اين كار باعث تضعيف ارتش و تقويت 
مبارزان كشميري مي شود.

تلويزيون بي بي سي ادعا كرد: تهاجم 
شيميايي استقلال طلبان چچن به ارتش روسيه

نيروهاي چچني ديروز چهاردهكده واقع در جنوب غربي گروزني 
را از نيروهاي روسيه باز پس گرفته اند
تهران- خبرگزاري جمهوري اسلامي: به گزارش شبكه 
تلويزيوني بي بي سي به دليل شدت گرفتن حملات ارتش 
روسيه در گروزني، نيروهاي چچن ناچاربه استفاده از
سلاح هاي شيميايي شدند. اين شبكه خبري ديروز گفت: با وجود
گذشت دو روز از آغاز سال جديدميلادي، جنگ ارتش روسيه با
نيروهاي چچني با شدت تمام ادامه دارد واين درحالي است كه 
مقامات روس پيشتر اعلام كرده بودند تاقبل از شروع سال 
2000 به بحران چچن خاتمه خواهند داد. 
دراين ميان اقدامات ضد چچن "ولاديمير پوتين "رهبرجديد
روسيه از سوي بيل كلينتون رئيس جمهور آمريكا موردانتقاد
قرار گرفته است. 
به گزارش شبكه تلويزيوني بي بي سي در پاسخ به انتقادهاي 
كلينتون، مسكواعلام كرد نيروهاي چچن براي مقابله با ارتش 
روس به سلاح هاي شيميايي متوسل شده اند. 
بي بي سي افزود: باشدت گرفتن جنگ درچچن، هر دو طرف 
متحمل خسارات وتلفات سنگيني شده اند و در اين ميان 
غيرنظاميان بي دفاع چچني بيشترين دردو رنج ناشي ازادامه 
جنگ را متحمل شده اند. 
در همين حال يك مقام ارشد جنگجويان چچني گفت: نيروهاي 
چچني ديروز چهاردهكده واقع در جنوب غربي گروزني رااز
نيروهاي روسيه باز پس گرفته اند. 
به گزارش خبرگزاري فرانسه مولادي ادوگوف يكي از مقامات 
چچن گفت: جنگجويان چچني نيروهاي روسي را از دهكده هاي 
الخان خالا، الخان يورت، كراسنوپارتيزانسكي و كولاري خارج 
كرده اند. 
وي افزود: بين 140 الي 200 تن از سربازان روسي و سه 
جنگجوي چچني دراين نبردها كشته شدند. 
وزارت دفاع مسكو در مورد اين خبر واكنشي نشان نداد اما
مقام هاي نظامي روسيه گفتند: نيروهاي اين كشور
ارتفاعات حساس نزديك گروزني، پايتخت چچن، را تصرف 
كرده اند. 
به گزارش خبرگزاري آلمان از مسكو، مقامات نظامي روسيه 
تصرف اين ارتفاعات را براي پيشروي بعدي سربازان در جهت 
بيرون راندن رزمندگان چچن بسيار مهم دانسته اند. 
اين در حالي است كه تلويزيون "ان تي وي "روسيه در گزارشي 
اعلام كردنيروهاي ويژه روسيه در عمليات اخير خود در چچن 
متحمل شكست هايي شدند وتلفات نيروهاي روسي بسيار بيشتر
از آن است كه مقامات نظامي اعلام كرده اند. 
بر اساس اين گزارش سربازان روسي در چچن ادعاي مقامات روس 
مبني برتصرف منطقه استارپرميسلوسكي واقع در شمال غرب
گروزني را رد كردند. 
بنابر گزارش "ان تي وي "شواهدي حاكي ازآن وجود دارد كه 
سربازان روسي زير آتش نيروهاي خودي و حملات توپخانه ارتش 
روسيه قرار گرفته اند. 
ولاديمير پوتين، كفيل رياست جمهوري روسيه، روز يكشنبه با
روسلان اشف، رئيس جمهوري اينگوش، ديدار و گفتگو كرد. 
جزييات بيشتري در مورد اين گفتگوارائه نشده است. اشف 
مخالف حمله روسيه به چچن، جمهوري همجوار اينگوش است. 
اينگوش از زمان آغاز حمله نيروهاي روسيه به چچن از سه 
ماه پيش، بيش از 200 هزار آواره چچني را پذيرفته است.

انتخابات پارلماني در كرواسي

مردم كرواسي در نخستين گام به سوي نظام سياسي جديد بعد
از مرگ فراينو توجمان رئيس جمهور اين كشور در ماه گذشته، 
ديروز براي انتخاب نمايندگان پارلمان به پاي صندوق هاي 
راي رفتند. 
به گزارش خبرگزاري فرانسه، اين در حاليست كه نظرسنجي هاي 
انجام شده نشان مي دهد حزب حاكم اتحاد دمكراتيك متعلق به 
توجمان، اكثريت خود را در پارلمان آينده كرواسي از دست 
مي دهد. و در اين انتخابات راه براي تشكيل دولت ائتلافي 
چپ ميانه به رهبري ايويكا راكان از رهبران سابق حزب
كمونيست باز خواهد شد. 
انتخابات رياست جمهوري كرواسي نيز قرار است در 24 ژانويه 
(4 بهمن)برگزار شود. 
ناظران بين المللي بر اين انتخابات نظارت خواهند داشت، 
اين در حاليست كه مخالفان ادعا مي كنند حزب حاكم قصد
تقلب در انتخابات را دارد.

به دنبال مرگ مادر پادشاه اسپانيا
سه روز عزاي عمومي در اسپانيا اعلام شد

به دنبال مرگ ملكه "دوناماريا دولا مرسدس "مادر خوان 
كارلوس پادشاه اسپانيا، در اين كشور سه روز عزاي عمومي 
اعلام شد. به گزارش ايرنا، ملكه دوناماريا روز دوشنبه در
سن 89 سالگي درگذشت و خانواده سلطنتي اسپانيا پس از
اعلام عزاي عمومي در اين كشور، مسافرت زمستاني خود را
لغو كرد. 
به گفته راديو فرانسه وي در استحكام رابطه ميان اعضاي 
خاندان سلطنتي اسپانيا نقش بسيار مهمي داشته است. مراسم 
تشييع جنازه وي قرار است امروز برگزار شود.

هيرمند آتشي زير خاكستر

محمود عسگري 
اشاره: نويسنده مقاله ابتدا متذكر به يك مقوله اساسي 
تحت عنوان "پيشگيري "در پرداختن به مسايل مي شود و معتقد
است در مناطق جغرافيايي تا زماني كه با بحران سياسي يا
نظامي مواجه نشده ايم، اساسا" اطلاعات صحيحي از آن مناطق 
در آرشيو خود نداريم، از اين رو به يك موضوع جديد كه 
بحران بالفعلي براي جمهوري اسلامي ايران به شمار نمي رود
و به طور بالقوه مي تواند مساله ساز باشد اشاره مي كند و
آن پاسخ به اين سئوال است كه نقش رودخانه هيرمند در
امنيت جمهوري اسلامي ايران چيست؟ آيا با توجه به 
بي ثباتي سياسي افغانستان و خصومت بين ايران و طالبان، 
هيرمند مي تواند تاثير محسوسي بر امنيت داخلي و خارجي 
كشور داشته باشد؟
گروه انديشه 
امروزه يكي از دغدغه هاي فكري - عملي مسئولين هر كشوري، 
تامين امنيت در مرزهاي خودي در ابعاد گوناگون عموما" و
امنيت سياسي مخصوصا" مي باشد، البته كشورهاي منطقه 
خاورميانه نيز نسبت به اين مقوله، حساسيتهاي خاصي پيدا
نموده اند. ريچارد اسكوفيلد معتقد است: "درهيچ يك از
ادوار تاريخ مدرن خاورميانه، دولتهاي اين منطقه تا بدين 
حد به داشتن مرزهاي روشن و با ثبات علاقه مند نبوده اند. "
(1)با كمي دقت درمي يابيم برخي از مهمترين نقاط مرزي 
حساس كشور به خصوص از بعد امنيتي در مناطقي واقع شده اند
كه به نوعي با مساله آب ارتباط دارند نمونه بارز اين 
مساله را در تجاوز رژيم عراق به خاك كشورمان مي بينم. 
يكي از دلايل عمده عراق(براي تهاجم به ايران)اروند رود
و ادعاهاي مربوط به آن بود. 
در اين مقاله سعي داريم به يك بخش از مرزهاي كشور با
توجه به رودخانه هاي مرزي آن، يعني شرق كشور و رودخانه 
هيرمند كه عملا" مرز آبي كشور با افغانستان است، 
بپردازيم. علت انتخاب منطقه شرق نيز به اين دليل مي باشد
كه تا دو دهه پيش بخش مذكور بيشتر از جنبه داخلي و
منطقه اي(شامل افغانستان، پاكستان و حداكثر تا هند)
اهميت داشت، "اما امروزه منطقه فوق در كل ژئوپليتيك آسيا
حائز حساسيت شده است. شرق ميانه ايران كه با جنوب خراسان 
و شمال استان سيستان تطبيق مي كند از اهميتي به مثابه 
مركز جبهه برخوردار است. به نظر مي رسد مركز ثقل 
ژئوپليتيكي، سياسي و نظامي آسيا از اسراييل به طرف 
افغانستان و آسياي مركزي در حال حركت است. "(2)به طور
كلي اين قسمت از كشور، از نظر زماني يك فوريت خاصي دارد. 
به عبارت ديگربحران فعلي افغانستان و آثار زيانبار آن 
براي ايران بويژه در رابطه با امنيت مرزها و سرزمينهاي 
مرزي شرق كشور، هشداري را براي ما در بردارد كه موضوع 
مرزهاي كشور بسيار حساس بوده و بايد به طور جدي مورد
مطالعه قرار گيرد. از يك ديدگاه آسيبشناسانه، مي توان 
به واقعيتي اشاره نمود كه متاسفانه يكي از آفات فكري - 
خلقي ايرانيان اين است كه اصولا" در اكثر مواقع، تنها
زماني به فكر راه حل براي مسايل هستند كه آن مشكل 
تقريبا" به يك بحران تبديل شده باشد. به عنوان نمونه 
مي توان به مساله تثبيت نرخ ارز در مقطع افزايش ويرانگر
و غيرواقعي قيمت انواع ارز، توجه به صادرات غيرنفتي پس 
از افت شديد قيمت نفت در سطح جهاني.(3)
در حالي كه گفته مي شود تصميم گيري و سياست سازي راجع 
به موضوعات نياز به آرامش و ثبات دارد، به نظر مي رسد ما
توجه چنداني به مفهوم پيشگيري نداشته و اغلب به دنبال 
درمان هستيم در رابطه با مرزها نيز ما شاهد عينيت 
يافتگي اين مطالب مي باشيم. به عبارت ديگر ما نسبت به آن 
قسمت از مرزهايمان اطلاعات بيشتري داريم كه در آنها با
مسائل و بحرانهايي مواجه شده ايم، مانند خطوط مرزي با
عراق و يا مرزهاي دريايي و جزايرمان در خليج فارس. در
مقابل، اطلاعات به نسبت كمتري، راجع به مرزهاي كشور در
ساير قسمتها داريم زيرا تاكنون مشكل جدي در آن بخشها
نداشته ايم. 
رودخانه مرزي هيرمند واهميت آن براي ايران 
امروزه رودخانه هاي بين المللي جدا از تغيير خط مرزي 
كشورها، در زمينه هايي نظير صنعت و كشتيراني نيز مورد
استفاده قرار مي گيرند. بهره برداري از اين رودخانه ها
مي تواند در پيشگيري يا مقابله با بحرانهاي ناشي از
افزايش تقاضا، همچنين در خصوص ايجاد اشتغال در سرحدات و
جلوگيري از مهاجرت مرزنشينان به شهرها و نيز حاصلخيزي 
دشتهاي مرزي، به كار آيند در سطح جهاني حداقل 214
رودخانه وجود دارد كه حوزه آبريز آنها در دو كشور يا
بيشتر قرار دارد.(4)حدود 7% منابع آب كشور- كه حدود 12
ميليارد متر مكعب در سال است - از حوزه هاي آبريز واقع در
بيرون از مرزهاي كشور سرچشمه مي گيرند. از طرفي نزديك به 
22% از مرز مشترك كشورمان را 26 رودخانه كوچك و بزرگ 
مي سازند. شايان ذكر است جمهوري اسلامي ايران با كليه 
كشورهاي همسايه داراي مرز رودخانه اي است(5)با نگرش به 
موقعيت جغرافيايي - سياسي و نيز وضعيت حوزه هاي آبريز و
رودخانه هاي مرزي كشورمان درمي يابيم بسياري از مناطق 
صنعتي كشاورزي و بخصوص مناطق استراتژيك از چگونگي 
بهره برداري از منابع آبي مشترك متاثر است اين قبيل 
منابع، زماني براي ما حائز اهميت بيشتري است كه بدانيم 
افرادي كه در سال 1373 از منابع آب مشترك استفاده 
مي نمودند 9/7% مجموع جمعيت نواحي مرزي بودند و پيش بيني 
مي گردد در سال 1400 اين درصد به حدود 3/8% افزايش يابند. 
(6)اين امر به معناي لزوم فراهم آوردن امكانات زيستي 
بيشتر است كه تهيه منابع آبي يكي از ملزومات جدي اين 
روند مي باشد. 
از حساس ترين رودخانه هاي مرزي ايران، هيرمند مي باشد كه 
از سلسله جبال هندوكش و ارتفاعات بابايغما در 40
كيلومتري باختر كابل سرچشمه مي گيرد. از جنوب باختري 
كابل پس از اتصال با رودخانه ديگري به نام ارغنداب، 
گذشته و وارد دشت مارگو مي شود. در بند كمال واقع در خاك 
افغانستان، تغيير مسير داده و به شمال منحرف مي شود و در
بند كوهك واقع در 36 كيلومتري جنوب خاوري زابل وارد خاك 
ايران(مرز دو كشور)مي شود واز اين نقطه به دو شعبه 
سيستان و پرنيان تقسيم مي شود كه شعبه سيستان وارد خاك 
ايران مي گردد. 
هيرمند حوزه آبريز وسيعي را شامل شده كه اندازه اين حوزه 
در حدود 150000 كيلومتر مربع برآورد مي گردد. آبدهي آن 
در ابتداي ورود به دشت در خاك افغانستان 11600 ميليون 
متر مكعب تخمين زده شده است كه نيمي از اين آبدهي قبل از
رسيدن به مرز مشترك دو كشور در خاك افغانستان با استفاده 
از دو سد مخزني كه در ارغنداب و كجكي با ظرفيت 3 ميليارد
متر مكعب ساخته شده است كنترل و مورد استفاده قرار
مي گيرد و تاثيرات قابل توجهي در آباداني بخشهاي بياباني 
اين كشور ايفاء نموده است.(7)
ادامه دارد
منابع و پانوشتها: 
1- ريچارد اسكوفيلد، "مناقشات مرزي در خليج فارس "، گفتگو، 
شماره 21(پاييز 1377)، ص 41. 
2- محمد حسين پاپلي يزدي، "اهميت ژئوپليتيكي شرق و شمال 
شرق ايران "، فصلنامه تحقيقات جغرافيايي، سال يازدهم، 
شماره 43(زمستان 1375)، صص 2423. 
3- آقاي هاشمي رفسنجاني راجع به اوضاع بحراني اقتصادي در
مقطع پايان جنگ در خطبه هاي نماز جمعه(18 مرداد 1370)
مي گويد: در جريان جنگ وضع اقتصادي ايران به زير خط قرمز
رسيد. مجبور شديم 12 ميليارد دلار وام خارجي بگيريم، 
مع الوصف وضع اقتصادي بسيار بد شد. سيد حسن ولي پور
زرومي،" گفتمانهاي امنيت ملي در ج. ا. ايران "، فصلنامه 
مطالعات راهبردي، پيش شماره دوم(تابستان 1377)، ص 76. 
4- عباسقلي جهاني، "چالشهاي مديريت در سالها و دهه هاي 
آينده"، آب و توسعه، سال ششم، شماره 1918(تابستان و
پاييز 1377)، ص 10. 
5- محمد كيانفر، "بحران آب از ديدگاه منابع آب مشترك "،
آب و توسعه، پيشين، ص 83. 
6- پيشين، ص 84. 
7- دايرتالمعارف بزرگ اسلامي ; تهران: مركز دايرتالمعارف 
بزرگ اسلامي، 1369، ص 12.

ايدئولوژي و زواياي مثبت و منفي

نوشته: اندرو وينسنت 
ترجمه: مرتضي ثاقب فر
بخش پاياني 
اين در همبافتگي مضامين بايد به شكاكيت در مورد
ايدئولوژي هايي بينجامد كه ادعا مي كنند وارث يك دكترين 
حقيقي هستند. ظاهرا" كسوت الياس پيامبر به آن ها به ارث 
رسيده است. اين رويكرد به "دكترين حقيقي "همان چيزي است 
كه فهم آن ها را آسان تر مي كند و آن ها را در استدلال 
محكم و منسجم و موءثر مي كند و بالقوه در مورد قدرت 
دگرسان شدن كيش خود دچار نگراني مي نمايد به نظر
نمي رسد كه زياده از حد تحت فشار و زير بار گناه، شكاكيت 
و ترديد باشند اين ذهنيت در همه مواضع ايدئولوژيكي ديده 
مي شود. جامه محافظه كاري، سوسياليسم و ليبراليسم به 
اليشع هاي(1)متعددي سقوط كرده به حدي كه امروزه به جامه 
پاره پاره تبديل شده است. همه مواضع ايدئولوژيكي در زير
فشار اين بار سنگين نيستند، اما با گذشت زمان نشانه 
بيماري پيشرفت مي كند بعضي از حيرت انگيزترين اين 
اليشع ها كساني هستند كه ادعا مي كنند درباره خود مفهوم 
ايدئولوژي و به شيوه اي علمي و آكادميك مي نويسند. بعضي 
از آن ها به خواننده چيزي را عرضه مي كنند كه مدعي اند
حكيم بي طرفانه اي درباره ايدئولوژي است، حال آن كه در
واقع خود بخش ظريفي از ايدئولوژي ديگري هستند اين خطري 
است كه در تمام نوشته هاي مربوط به ايدئولوژي وجود دارد، 
گرچه برخي نويسندگان كم تر از آن آگاهند يا نسبت به 
ديگران آمادگي پذيرش اين نكته را كم تر دارند حفظ بحث 
ايدئولوژي در جهت درست، موضوع حكم ظريف و تقريبا" 
زيبايي شناسانه اي است و حتي در آن صورت ترديدها هميشه 
بازخواهند گشت. 
از مطلب فوق نتيجه مي گيريم كه، ميل دائمي به حفظ خلوص و
نابي در ايدئولوژي است. كسان زيادي تصور مي كنند چيزي 
خارج از آنچه محافظه كاري، فمينيسم يا سوسياليسم ناميده 
مي شود آشكارا وجود دارد. اين "چيز" عيني مانند يك ديوار
آجري خود ايستا و نفوذناپذير است و مي بايد پاك و
بي آلايش و خالص باقي بماند. به عقيده نظريه پردازان، 
اين امر شكل دفاع از دكترين را به خود مي گيرد كه كلا" 
يكتاست و به صورت دستوري لازم الاجرا براي خط مشي در
مي آيد. گاهي اين نابي و خلوص با ظرافت و باريك انديشي 
فكري عظيمي حفظ مي شود. اين امر همچنين با موضوع قبلي 
رابطه نزديكي دارد: يعني اين كه به نظر مي رسد دكترين 
ناب به نحوي غيرتاريخي در فرود بي وقفه از كوه سينا
شكل هاي مهم معيني به خود مي گيرد. مسئله مربوط به آن را
بايد" نياز به نياكان يا صور قديمي "ناميد. بيش تر
ايدئولوژي ها تبارنامه اي باستاني براي خود مي تراشندو
در مواردي ادعا مي كنند كه با نيازهاي غيرتاريخي بشر كه 
در سرشت انساني وجود دارد منطبق هستند. اين امر به 
نظريه هاي آن ها جذابيت بيش تري مي بخشد. از اين رو، 
گفته شده است كه ما همگي بنابه سرشت خود آنارشيست يا
محافظه كار هستيم، مردمان عصر ديرينه سنگي طرفدار محيط
زيست بوده اند، يا" مسئله زن "از آغاز وجود داشته است. 
به عقيده من، همه ايدئولوژي ها شكل هاي نسبتا" جديد
انديشه هستند كه بلافاصله از عصر بعد از انقلاب كبير
فرانسه سرچشمه گرفته اند افزون بر اين، هيچ دكترين 
خالصي وجود ندارد. همه ايدئولوژي ها در درون خود پيچيده، 
التقاطي و همپوشاني شده هستند. هيچ ديدگاه سوسياليستي يا
ليبرالي خالص در جهان وجود ندارد ادعاهاي خلوص، نظير
ادعاي حقيقت محض داشتن، معمولا" كاذب و ساختگي يا گمراه 
كننده اند. 
مسئله ديگر، استدلال "حقيقت و پندار" است اين انديشه 
براساس اين فرض قرار دارد كه فلان ايدئولوژي درباره جهان، 
حقيقت را بيان مي كند و ساير صور انديشه پندار و توهمند
و بايد در برابر آن ها مقاومت كرد. اين انديشه در
ساده ترين طرح خود تاكيد دارد كه: "ما بي طرفيم و شما
متعصب هستيد" برچسب پندار و توهم به شكل هاي گوناگوني 
ظهور مي كند. تمام ايدئولوژي ها، شمايل ها و بت ها و
شيطان شناسي يا علوم خفيه توهمات خاص خود را دارند. گاهي 
درك اين استدلال بسيار دشوار است و با ظهور توازن مبهم و
پيچيده مي شود. براي ما سخت است كه در مورد
ايدئولوژي هايي كه مدت زيادي رواج دارند، به طور جدي 
حقيقت را از پندار تفكيك كنيم. وقتي پيامبران 
محافظه كاري يا سوسياليسم درباره حقيقت با ما سخن 
مي گويند، ما معمولا" به تفكيك هاي آن ها با چشمي 
علاقه مند ولي بي روح مي نگريم. وقتي يك ايدئولوژي در
دوره كودكي پرشور و حرارت خود به سر مي برد، انعطاف 
بخشيدن به استدلالات و تحليل هاي آن چندان آسان نيست. 
آن گاه عرضه كنندگان حقيقت و پندار با چنان قدرت و شور و
اشتياق و صداقتي به نظر ما مي نمايند كه مقاومت در برابر
استدلالات آن ها دشوار مي شود. از ديد ناظر علاقه مند، 
معمولا" عناصر تشكيل دهنده اين ايدئولوژي ها چنان زشت و
وحشتناك يا خنده دار مي شوند كه ما را با تكاني بيدار
مي كنند. 
ما ايدئولوژي ها را به عنوان افرادي همدرد بررسي مي كنيم 
نه به عنوان ناظراني بي طرف. تماشاگران ارشميدسي مطلقي 
در صحنه ايدئولوژيكي وجود ندارد. اعتقاد اصلي من آن است 
كه جهان مفروضي وجود ندارد كه ايدئولوژي ها در آن به هم 
شبيه باشند يا نباشند هيچ راهي هم براي كنار گذاشتن پيش 
فرض هاي ما موجود نيست. ما با گنجاندن فرضيات خود، با
ايدئولوژي ها به مثابه مفاهيمي از واقعيت و همچون جهان 
برخورد مي كنيم. نمي توانيم كاملا" خارج از اين مفاهيم 
گام برداريم و آن ها را با چيز خارجي خاصي مقايسه و
تاييد كنيم، گرچه مي توانيم به مقايسه جهان ها بپردازيم. 
ايدئولوژي ها چنان ظريفانه اين واقعيت را تشكيل مي دهند
كه پهلوبه پهلوي چيزي عيني يا واقعي قرار نمي گيرند. با
وجود اين، گرچه بيماريم ولي كاملا" بيمار نيستيم. 
مي توانيم هم تعلق داشته باشيم و هم، تا حدي، با واقعيت 
نظريه پردازي خودآگاهانه فاصله بگيريم. مطالعه ايدئولوژي 
كوششي است در جهت تركيب آگاهانه طرح تفهمي خود با طرحي 
ديگر، كه ممكن است تجربه را غني كند در اين زمينه سخن 
گفتن از صدق يا كذب ايدئولوژي ها بحث برانگيزتر مي شود. 
به سخن دقيق تر، برخي ايدئولوژي ها به ما غنا مي بخشند و
برخي ديگر از غناي ما مي كاهند. برخي ما را قادر
مي سازند كه وظايف خود را در اين دنيا انجام دهيم و بعضي 
تا حدي مانع ما مي شوند. 
پانوشت ها: 
1- Elishas: ] عبري - خداي نجات [است در قرآن اليسع پيغمبر
بني اسرائيل كار ايليا را در زمان جانشينان اخاب ادامه 
داد. معجزاتي كه در عهد قديم براي وي آمده عبارت است از
زنده كردن بچه مرده و شفا دادن جذام نعمان و كمك كردن به 
بيوه زن وام دار...(دائرتالمعارف فارسي، ج 1)- ويراستار.

نخستين دوره هاي مراوده مسلمانان و
مسيحيان در ايران

نگاهي به فعاليتهاي مذهبي مسيحيان در دوره شاه عباس

رفت و آمدهاي مكرر خارجيان و نيز حضور مسيحيان بومي و
يا گرجي سبب شده بود تا شاه و ديگر درباريان با
انديشه هاي مسيحي آشنا شوند
جستارگشايي: در آستانه تولد حضرت عيسي مسيح(ع)و آغاز
سال 2000 ميلادي قرار داريم. لحظه اي بس حساس كه پس از
دو هزاره از تولد پيامبر گرامي خداوند فرارسيده و جهان 
با فراز و نشيبهاي بسيار، شمار كثيري از پيروان عيسي 
مسيح را به خود ديده است. 
در كشور ما نيز در ادوار متفاوت و متناوب، مسيحيان حضور
داشته اند يا در رفت و آمد بوده اند. اين امر با ظهور
صفويان در ايران ابعاد گسترده اي به خود گرفت كه درواقع 
آغاز مراودات و گفتگوهاي جدي و اثرگذار ميان مسلمانان 
ايران و مسيحيان بود. 
مطلب ذيل كه مقدمه اي بر" ترجمه اناجيل اربعه "، اثر
ميرمحمد باقربن اسماعيل حسيني خاتون آبادي است(و در
همان زمان و در ضمن همين روابط بين الادياني ترجمه شده)
مروري است بر روابط مسيحيان و مسلمانان در آن زمان و
فعاليت مسيحيان در ايران. ضمن تبريك فرارسيدن عيد ميلاد
حضرت مسيح(ع)به همه هموطنان، بويژه هموطنان مسيحي، توجه 
خوانندگان گرامي را به اين مطلب جلب مي كنيم. 
گروه معارف 
رسول جعفريان 
بايد توجه داشت كه اصفهان زمان شاه عباس از سه جهت شاهد
حضور مسيحيان بوده است ; نخستين گروه ارامنه بودند كه 
شاه بنا به دلايلي آنان را در اصفهان سكونت داده بود.(1)
گروه دوم مسيحيان گرجي بودند كه به عنوان گروگان، اسير
يا هر عنوان ديگري در دربار صفوي حضور مي يافتند. سوم 
اروپائياني بودند كه به دلايل تجاري، سياسي، نظامي و يا
جهانگردي عازم اين شهر مي شدند. درواقع از ديد توجه به 
مسائل مذهبي و احيانا" مباحثات ديني، مهمترين گروه 
مسافران اروپايي بودند. ارامنه به دلايل قومي، مذهبي و
نيز سياسي، علاقه مند به ترويج مسائل مذهبي نبودند و جز
در صورتي كه شاه يا شخص متنفذي آنان را به بحث مي كشاند
خود را درگير چنين مباحثاتي نمي كردند. گرجيان نيز به 
دليل مغلوبيت در برابر صفويان و نيز به دليل فرهنگ بسيار
ضعيف ديني خود توان شركت در اين مباحثات را نداشتند. 
مي دانيم كه مقامات ايراني علاقه مند بودند تا آنان به 
اسلام بگروند(2)و لذا طبيعي بود كه آنها زمينه حضور در
اين مباحثات را نداشتند. بنابراين زمينه اصلي طرح اين 
مباحث مربوط به مسافران اروپايي و تا اندازه بسيار كمتري 
مربوط به ارامنه مي شد. 
رفت و آمدهاي مكرر خارجيان و نيز حضور مسيحيان بومي و
يا گرجي سبب شده بود تا شاه و ديگر درباريان با
انديشه هاي مسيحي آشنا شوند; دلاواله در گزارش ديدارش با
شاه عباس مي گويد:.. پس از آن شاه، با اطرافيان خود از
پاپ سخن گفت و توضيح داد كه چگونه او رئيس مسيحيان و
جانشين عيسي و يا به قول او عيسي المسيح است بعد گفت: 
بسياري از عيسويان نيز از پاپ اطاعت نمي كنند و با هم 
اختلاف دارند و در دنيا هفتادودو فرقه عيسوي وجود دارد. 
نمي دانم اين اطلاعات را شاه از كجا به دست آورده بود و
به هرحال درباره آداب و رسوم مختلف فرقه هاي عيسوي و طرز
روزه گرفتن و تشريفات مذهبي آنان مطالبي بيان داشت و
تصور مي كنم آنها را از اتباع مسيحي خود فرا گرفته بود. 
(3)
كشيشان اروپايي در اصفهان با شدت و ضعف و البته به طور
مستمر حضور داشته اند. دليل عمده حضور آنان، همراهي آنان 
با هياتهاي سياسي و يا حتي رياست اين هياتها بود كه 
ازطرف دول اروپايي براي بحث و مذاكره با شاه صفوي در
زمينه هاي اقتصادي و سياسي عازم ايران مي شدند هدف اصلي 
اين هياتها در بسياري از موارد تحريك شاه به جنگ با دولت 
عثماني بود متاسفانه در آن دوره به دليل وجود مسائل 
سياسي و مذهبي ميان دولت عثماني و صفوي، نزاعهاي شديدي 
رخ داده و اختلافات عميقي به وجود آمده بود. از سوي ديگر
اروپائيان نيز با دولت عثماني درگير بودند لذا
نمايندگاني به ايران مي فرستادند تا دولت ايران را به 
جنگ وادارند. شاه عباس صفوي نيز به شدت طالب اين همكاري 
بوده و از هر فرصتي براي تحكيم روابط با اروپائيان حمايت 
مي كرد. آنچه كه در كنار مسائل سياسي براي اروپائيان 
اهميت داشت توجه به تبليغات ديني و رواج مسيحيت بود. 
آنان به طور منظم در هياتهاي سياسي، چند كشيش را راهي 
ايران مي كردند و چه بسا رهبري اين هياتها را به دست يك 
كشيش مي سپردند. درميان تقاضاهاي آنان هميشه توجه به 
مسائل مذهبي مطرح بود; آنان در پي اجازه براي تاسيس 
كليسا و آزادي تبليغات مسيحي بودند. پيوند مسائل تبشيري 
و تبليغي با استعمار، مطلبي است كه داستان ويژه خود را
دارد. 
در زمان محمد خدابنده نخستين بار فليپ دوم پادشاه 
اسپانيا(سلطنت از 1555 تا 1598 م)دستور دادتا سفيري به 
ايران فرستاده شود. نماينده اي كه فرستاده شد كشيشي با
نام پرسيمون مورالس بود كه از هند به ايران فرستاده شده 
و زبان فارسي را به خوبي مي دانست. اين كشيش كاتوليك 
توانست اعتماد شاه را جلب كند و يك چندي استادي فرزندان 
شاه را به عهده بگيرد. در يكي از نامه هاي باقي مانده وي 
آمده است كه پادشاه ايران شديدا" مايل به اتحاد با
سلاطين عيسوي مذهب بر ضد دشمن مشترك است و اگر او بداند
كه سلاطين عيسوي حتما" به چنين اقدامي مبادرت خواهند
نمود، او بي درنگ از مشرق به خاك عثماني حمله خواهد
برد.(4)
بعداز او نيز كشيشاني از سوي اسپانيا در عهد عباس اول 
عازم ايران شدند تا علاوه بر تحكيم روابط با ايران با
فعاليتهاي انگليسيها مقابله كنند. در بيشتر مذاكرات از
مسائل مذهبي نيز سخن به ميان مي آمد، حتي زماني كه 
شاه عباس هياتي را براي مذاكره با دول اروپايي فرستاد، 
به آنان وعده داد كه اگر دول اروپايي متحدا" به عثماني 
حمله كنند، وي سراسر مرزهاي كشور خود را به روي مسيحيان 
باز خواهد نمود و آنان را در ساختن خانه و كليسا براي 
خويش آزاد خواهد گذاشت و حتي به اتباع مسيحي خود مثل 
ارمنيان و گرجيان سفارش خواهد نمود كه مانند همه عيسويان 
جهان از كليساي كاتوليك پيروي كنند.(5)
يكي از اين هياتها كه از طرف دولت اسپانيا عازم ايران شد
متشكل از چند كشيش بود كه در ربيع الاول سال 1011 ه-. ق 
(اوت 1602 م)در مشهد به حضور شاه عباس رسيدند. در ميان 
هدايا، علاوه بر اشياء گران قيمت، هديه اي از اسقف گوه آ
وجود داشت كه عبارت بود از كتاب شرح زندگاني عيسي مسيح ; 
كتاب مزبور جلدي سخت گرانبها داشت. گفته شده است كه: 
" شاه عباس با كشيش آنتونيو(رهبر هيات اعزامي)از در
موافقت درآمد و او را با همراهانش به كاشان و اصفهان برد
و اجازه داد كه در اصفهان كليسايي براي عيسويان بنا
نمايد و حتي مخارج كاشيكاري آن را از خزانه خويش پرداخت 
و وعده كرد كه مبلغين مسيحي را در وظيفه تبليغي خويش 
آزاد گذارد، مشروط بدان كه پاپ و پادشاه اسپانيا به جنگ 
با تركان برخيزند... هيات سياسي مذهبي اسپانيا تا حد
زيادي در ماموريت خود توفيق يافته بود زيرا به دنبال 
مذاكرات نيكولادي ملو با شاه و اجازه شاه در مورد ايجاد
يك كليساي كاتوليك و تاسيساتي براي مركزيت كاتوليكها، 
هيات اسپانيا اجازه يافته بود كه مركزي براي مسيحيان 
فرقه اگوستين ساكن ايران و كليسايي جهت پيروان آن فرقه 
تاسيس كنند"، هرچند به دليل مخالفت ساير مسيحيان تاسيس 
اين كليسا عملي نشد. با اوج گرفتن نزاعهاي فرق مختلف 
مسيحي و رسيدن خبر اين درگيريها به شاه، وقتي از شهريار
ايران اجازه احداث كليسا خواستند، شاه عباس به آنان گفت: 
" اكنون دادن اجازه ساختمان كليسا به پيروان فرقه شما به 
مصلحت نيست زيرا خطر آن است كه مورد اعتراض مسلمانان 
قرار گيرد و شايد هم مسيحيان را بكشند; بهتراست شما به 
كشور خود بازگرديد و پادشاه اسپانيا و پرتغال را به جنگ 
با عثمانيان واداريد، آنگاه بياييد و نه فقط در اصفهان، 
بلكه در همه شهرهاي ايران كليسا بسازيد زيرا در آن هنگام 
اگر مسلمانان اعتراض كردند من مي گويم كه آنها هم در
برابر دشمنان به ما كمك كرده اند. "(6)
آنتونيو دوگواه از مجموع سفر خود به ايران سفرنامه اي 
نگاشته و اطلاعات فراواني را درباره روابط شاه عباس با
مسيحيان بويژه كشيشان خارجي به دست داده است. اين 
آگاهيها گرچه يكطرفه نوشته شده است و منبع مستقلي آنها
را تائيد نكرده است، مي توان گفت كه به هرحال منبع 
مهمي براي شناخت موضع شاه نسبت به مسيحيان مي باشد. 
نصرالله فلسفي(7)لب مطالب وي را در بخشي مستقل آورده 
است. از مجموع آنها چنين به دست مي آيد كه شاه عباس، 
همان گونه كه گذشت، به طور عمده روي همكاري پادشاه 
اسپانيا و نيز پاپ درباره جنگ با دولت عثماني حساب
مي كرده و براي آن اهميت قايل بوده است همين امر سبب
شده تا خارج از حد معمول با مسيحيان و نمايندگان سياسي و
مذهبي آن دولت خوش رفتاري كرده و آنها را به اين هوس 
بيندازد كه تصور كنند شاه واقعا" متمايل است تا مرام 
مسيحيت را بپذيرد. شركت شاه در محافل آنان وحتي احترام 
گذاشتن به صليب و گفتن سخناني كه گويي تاييد برخي عقايد
مسيحيان بوده، اين تصور را براي آنتونيو و ديگر همراهان 
وي به وجود آورده كه شاه به شدت علاقه مند به كيش مسيحي 
است. در حالي كه همانطور كه دلاواله و برخي ديگر يادآور
شده اند و شواهد تاريخي نيز آن را تاييد مي كند، شاه از
اين برخوردها صرفا" نظر سياسي داشته و تنها براي تحريك 
پاپ و پادشاه اسپانيا اين گونه با نمايندگان آنان 
رفتارمي كرده است ; به همين دليل زماني كه شاه شنيد كه 
پادشاه آلمان با دولت عثماني صلح كرده، با اينكه مساله 
ربطي به شاه اسپانيا و پاپ نداشت او به هيچ وجه حاضر به 
پذيرفتن كشيشان نشده و بناي بدرفتاري با آنان را گذاشت. 
با اين حال نبايد غفلت كرد كه اقدامات شاه عباس در اين 
زمينه علاوه بر آنكه مي توانسته ناشي از اهداف سياسي وي 
باشد، تا حدودي بر گرفته از روحيات خاص او در توجه به 
اصحاب ملل و نحل و نيز ناشي از كنجكاوي خود وي بوده است 
و همين، سبب شده است كه در سلطنت وي مسيحيت تا اندازه اي 
در ايران پراكنده شده، روابط فرنگيان با ايرانيان مستحكم 
شود و با احترامي كه شاه به هر دليل براي آنان مي گذاشت 
موقعيت آنان در ديد مردم اهميت يابد. با اين همه شاه به 
هيچ عنوان نمي توانست اين امر را تحمل كند كه احدي از
شهروندان ايراني به مسيحيت بگرود و هر كس نيز چنين 
مي كرد، گرفتار عذاب سختي مي شد.(8)
ادامه دارد
پانوشت ها: 
1- در اين باره نك: انقراض سلسله صفويه، ص 319
2- درباره يك شاهد قابل توجه از علاقه مندي شاهان صفوي 
به مسلمان شدن گرجيان نك: خلاصتالتواريخ، ج 2، صص 409- 
411
3- سفرنامه دلاواله، ص 240
4- روابط سياسي ايران و اروپا در عصر صفوي، صص 16 و 17
5- همان، ص 20
6- همان، صص 22 و 23
7- زندگاني شاه عباس اول، ج 3، صص 933971
8- به عنوان نمونه نك: زندگاني شاه عباس، ج 3، صص 
964965

نمايندگان مجلس امروز براي سلامتي و
آرامش ميليونها تهراني تصميم مي گيرند

درخواست رئيس شوراي شهر از نمايندگان مجلس براي تصويب
واگذاري امور راهنمايي و رانندگي به شهرداري 
* خسروي: منصفانه نيست شهرداري از ابزار اصلي كنترل 
ترافيك محروم بماند
لايحه الحاق امور راهنمايي و رانندگي به شهرداري 
احتمالا" امروز در مجلس شوراي اسلامي به راي گذاشته 
مي شود
گروه شهري: بعد از چند روز تعويق پي درپي، احتمالا" 
امروز لايحه الحاق راهنمايي و رانندگي به شهرداري تهران 
در مجلس شوراي اسلامي بررسي مي شود. به گفته كارشناسان، 
به واقع امروز نمايندگان به راي گيري در باره سلامت 
ميليونها شهروند خواهند پرداخت، مهندس رحمت الله خسروي 
رئيس شوراي شهر تهران در اين باره ديروز به خبرنگار ما
گفت الحاق راهنمايي و رانندگي به شهرداري درخواست موءكد
اعضاي شوراي شهر از نمايندگان محترم مجلس شوراي اسلامي 
است، كه اميد است فارغ از مسائل جناحي مورد توجه قرار
گرفته و به تصويب برسد. 
وي افزود: اداره امور شهرهاي بزرگ با مسائل متعدد
اجتماعي، فرهنگي، سياسي و اقتصادي نياز به هماهنگي و
انضباط خاصي دارد و تبعا" ايجاد هماهنگي و نظم در امور
با ايجاد مديريت متمركز ممكن است. در همه شهرهاي دنيا
ادارات راهنمايي و رانندگي زير نظر شوراي شهر و شهرداري 
فعاليت مي كنند و اين نهاد نيز مانند ساير ارگانهاي 
خدماتي درخدمت شهروندان مي باشد. در شهر تهران نيز با
تلاش گسترده اي كه شهرداري درخصوص توسعه شبكه بزرگراهي 
انجام داده است، منصفانه نيست كه ابزار لازم براي 
بهره برداري از اين سرمايه گذاري عظيم را در اختيار
نداشته باشد، به نظر من يكي از ابزارهايي كه مي تواند در
مديريت نوين شهري نقش به سزايي داشته باشد، راهنمايي و
رانندگي است. 
در موضوع كاهش آلودگي هواي تهران بايستي به محورهاي 
پراهميتي مانند بهبود ترافيك، اجراي طرح معاينه فني 
خودروها، از رده خارج كردن خودروهاي مستعمل، رعايت حدود
طرح ترافيك و عوامل ديگر اشاره كرد كه با مديريت منسجم و
واحد مي توان بر مسائل و مشكلات شهر فائق آمد. 
وي افزود: ضمن اعلام پشتيباني و حمايت شوراي اسلامي شهر
تهران از پيگيري هاي ارزنده شهردار محترم تهران، از
نمايندگان محترم مجلس نيز براي تصويب دو فوريت الحاق 
راهنمايي و رانندگي به شهرداري تشكر و قدرداني مي كنيم و
انتظار داريم نمايندگان محترم مردم در اين زمينه مساعدت 
كنند تا بخشي از مشكلات ترافيكي شهر تهران و به تبع آن 
آلودگي هوا كاهش يابد. 
وي تاكيد كرد تصويب لايحه انتقال راهنمايي و رانندگي به 
شهرداري موجب تضعيف هيچ نهاد و سازماني نخواهد شدبلكه 
برعكس با سامان يافتن امور مربوط به ترافيك شهر، بخشي از
دغدغه ها، نگراني ها و مشكلات جسمي و روحي مردم عزيز
تهران كاهش پيدا خواهد كرد. 
البته مردم شريف تهران استحضار دارند كه مقابله با
آلودگي هوا نياز به تمهيدات گسترده اي دارد و شوراي شهر
نيز با تصويب طرحي شهرداري را ملزم كرد كه با همكاري 
ساير نهادها و ارگانها طرح جامع مقابله با آلودگي هوا را
تنظيم و جهت تصويب به شورا ارائه نمايند و شوراي شهر اين 
موضوع رابا جديت تعقيب خواهد كرد كه در قالب
برنامه هاي كوتاه مدت و بلندمدت در جهت كاهش مشكل حركت 
كنيم. 
رئيس شوراي شهر تهران اشاره كرد موقعيت جغرافيايي شهر
تهران، وجود كارخانجات بزرگ و آلاينده در اطراف آن، 
تعداد زياد وسايل نقليه در شهر تهران، كيفيت نامناسب
سوخت و بالاخره مديريت ناهماهنگ ترافيك از دلايل عمده 
آلودگي هواي تهران است كه اميدواريم با همت همه مسئولين 
و همكاري همه نهادها و سازمانهاي ذيربط اين موضوع به 
تدريج حل شود.

براي زمين هاي قولنامه اي سند مالكيت صادر
مي شود

گروه شهري: رئيس سازمان ثبت اسناد و املاك كشور اعلام 
كرد براي زمين هاي قولنامه اي سند صادر مي شود. 
عليزاده معاون رئيس قوه قضائيه و رئيس سازمان ثبت اسناد
و املاك كشور همچنين افزود: براساس قانون مصوب جديد
تمامي واحدهاي ثبتي در سراسركشور از بيستم دي ماه جاري 
آماده قبول درخواست افرادي است كه زميني رابصورت 
قولنامه اي خريداري كرده اند. وي گفت: اين قانون شامل 
افرادي كه از طريق حاكم شرع شهرداري زمين به آنها واگذار
شده است نيز مي شود. عليزاده افزود: به زمينهايي سند
واگذار مي شود كه قبل از تاريخ 1/1/70 خريداري و در آن 
مسكن احداث شده باشد. وي با اشاره به اينكه براي صدور
سند به زمينهاي قولنامه اي در گذشته سه ميليون 
درخواست به سازمان ثبت اسناد و املاك رسيده است گفت: از
اين تعداد به يك سوم درخواست هارسيدگي و سند صادر شده 
است. 
عليزاده در ادامه به نحوه صدور سند براي روستائيان در
روستاها اشاره كرد و گفت: در برنامه دوم پيش بيني شده است 
روستاهايي كه بيش از چهارصد خانوارندو نقشه هاي تفكيكي 
خانه هاي مسكوني آنها را بنياد مسكن انقلاب اسلامي تهيه 
كرده است، سازمان ثبت اسناد و املاك كشور براي آنها سند
صادرمي كند. وي با هشدار به دفاتر ثبت اسناد رسمي در
سراسر كشور گفت: سردفتران و دفترداراني كه مرتكب تخلف 
شوند به شش ماه انفصال از خدمت محكوم و پرونده آنها براي 
بررسي صلاحيت و صدور حكم به دادگاه انتظامي سردفتران 
ارسال خواهد شد.

مهندس الويري اعلام كرد حمايت شهرداري 
تهران از مجتمع سازي در جنوب شهر

شهردار تهران از خدمات و تلاشهاي چندين ساله مهندس 
مهيمني شهردار سابق منطقه 16 تقدير كرد
گروه شهري: شهرداري در راستاي نوسازي و استفاده بهينه از
زمين و اراضي، از پروژه هاي مجتمع سازي در مناطق جنوبي 
تهران حمايت و بر ضرورت اجراي آنها تاكيد مي كند. 
مهندس مرتضي الويري، شهردار تهران در مراسم معارفه 
شهردار جديد منطقه 16 افزود: در برخي نقاط و محلات تهران، 
ساختمانهايي وجود دارند كه به دليل عدم توانايي استقامت 
در برابر بلاياي طبيعي نظير زلزله، بايد بازسازي و
نوسازي شوند. بررسي ها نشان مي دهد در اين مناطق نه تنها
استفاده بهينه اي از اراضي نشده، بلكه به دليل استفاده 
از مصالح نامرغوب و غير استاندارد، ضريب ايمني آنها در
مقابل بلاياي غيرمترقبه در حداقل قرار دارد، از اين رو
بايد به نوسازي جنوب شهر و تغيير نوع ساخت و سازها
اهتمام ورزيد. وي با اظهار اين مطلب كه شهرداري در حال 
تدوين برنامه 5 ساله است، از عموم صاحبنظران، شهرداران و
متخصصين خواست در انجام اين مهم با شهرداري تهران مشاركت 
و تبادل نظر كنند. 
در اين مراسم آقاي شايان راد به عنوان شهردار جديد منطقه 
16 معرفي و مشغول به كار شد. مهندس الويري همچنين از
تلاش مهيمني، شهردار سابق منطقه 16 تقدير و با اهداء يك 
جلد كلام الله مجيد از وي تجليل به عمل آورد. 
شهردار تهران همچنين خواستار اجراي طرح هاي متنوع فرهنگي، 
خدماتي و اجتماعي در مناطق جنوبي شهر شد و افزود: اگر
امكانات و بستري همچون كتابخانه هاي محلي در محلات ايجاد
شود، ضمن حمايت از اقشار آسيبپذير، مي توان استعدادهاي 
درخشان اما ناشناخته را شناسايي، شكوفا و در خدمت توسعه 
و پيشرفت جامعه قرار داد.

انتصاب معاون پشتيباني سازمان فرهنگي 
هنري شهرداري تهران

گروه شهري: طي حكمي از سوي مهدي ارگاني، منصور احمدلو- 
مدير مراكز فرهنگي و هنري منطقه 19 با حفظ سمت به عنوان 
سرپرست حوزه معاونت پشتيباني سازمان فرهنگي هنري شهرداري 
تهران منصوب شد. 
حمايت كاركنان فرهنگسراي بهمن از ارگاني 
از سوي ديگر، شوراي اسلامي كار و كاركنان فرهنگسراي بهمن 
با امضاي طوماري حمايت خود را از تصميمات شوراي شهر و
شهرداري تهران مبني بر مديريت آقاي مهدي ارگاني بر
سازمان فرهنگي هنري شهرداري تهران اعلام نمودند. بنابه 
اين گزارش در اين اطلاعيه كه به امضاي بيش از 150 نفر از
كاركنان اين فرهنگسرا رسيده آمده است: پيروي و تاسي از
تصميمات قانوني اتخاذ شده توسط مراجع قانوني و گردن 
نهادن به قانون بايستي همواره مورد توجه همكاران بخصوص 
نهادها و سازمانها و مراكز فرهنگي باشد.

شهردار تهران در ديدار با خانواده شهيد
محبي: اقدام ارزشمند خانواده شهيد محبي 
موجب افتخار شهر تهران مي باشد

اقدام پرارزش و قابل تقدير خانواده شهيد محبي نه تنها
باعث افتخار و مايه مباهات خانواده معظم آن شهيد سرافراز
شده است، بلكه موجبات افتخار شهر تهران و مايه مباهات 
شهروندان آن را نيز فراهم نموده است. 
مهندس مرتضي الويري شهردار تهران با حضور در منزل بسيجي 
شهيد هادي محبي ضمن بيان اين مطلب اظهار داشت: افتخار
قرارداشتن در جمع خانواده بزرگوار شهدا خود به تنهايي 
موهبتي بزرگ محسوب مي شود، ليكن هنگامي كه اين افتخار با
صفت عفو و گذشت نيز عجين مي گردد اين موهبت اهميتي مضاعف 
مي يابد. شهردار تهران در جمع پدر، مادر و ديگر بستگان 
شهيد محبي كه در راه اجراي فريضه الهي امر به معروف و
نهي از منكر چند روز پيش در تهران به فيض عظيم شهادت 
نائل گرديد، تصريح نمود: اقدام پراهميت و شايان توجه 
خانواده اين شهيد در عفو قاتل فرزندشان به عنوان كاري 
ارزشي در حالي كه اين خانواده فداكار و فرهيخته قدرت 
انتقام جويي از قاتل فرزند خود را نيز داشته اند، درخور
تكريم و تجليل است. 
مهندس الويري اقدام خانواده شهيد محبي را نشانه بارز نفي 
كينه ورزي و خشونت طلبي دانست و افزود: خانواده اين شهيد
به ما درس رافت و عطوفت اسلامي آموختند. 
در پايان اين ديدار شهردار تهران يك جلد كلام الله مجيد
به نشانه سپاسگزاري از اقدام بزرگوارانه خانواده شهيد
محبي به پدر شهيد اهدا نمود. پدر و مادر شهيد محبي نيز
در اين ديدار با آرزوي هدايت تمامي جوانان و نوجوانان 
ميهن اسلامي مان از درگاه پروردگار متعال، از اقدام 
شهردار تهران جهت حضور در منزل آن شهيد بزرگوار قدرداني 
نمودند. 
هفت اقليم 
كوچ پرندگان به تالابهاي آذربايجان

به رغم خشكسالي سال جاري در بهار و تابستان و كمبود
منابع آب و پائين آمدن سطح آب، بركه ها و تالابها در
آذربايجان شرقي پذيراي دهها هزارپرنده مهاجر است. اين 
پرندگان كه زيستگاههاي آذربايجان شرقي رابراي سپري كردن 
فصل زمستان انتخاب كرده اند از گونه هاي نادر از
جمله درنا، قو، فلامينگو، باكلان و پليكان هستند. 
علاوه بر اين حضور دهها هزار پرنده غاز، مرغابي، تنجه، 
آنقوت، اردك سرسبز، كله سبز، انواع حواصيل، خوتكا، 
بوتيمار و كاكابي درمناطق تالابي قره قشلاق تالاب قوري 
گل، كرانه هاي رودخانه ارس وبركه هاي شهرستانهاي هشترود، 
سراب، جزيره اسلامي و سواحل درياچه اروميه حاكي از
استعدادهاي طبيعي منطقه و وجود منابع غذايي فراوان براي 
پرندگان مهاجر است. 
تخريب شش هزار هكتار جنگل در تركيه 
درسال گذشته ميلادي براثر وقوع دو هزار و 69 مورد
آتش سوزي بيش از پنج هزار و 705 هكتار از جنگل هاي تركيه 
تخريب شد. 
ميزان تخريب جنگل هاي اين كشور بر اثر آتش سوزي در سال 
ميلادي 98 افزون بر شش هزار و700 هكتاربود. براساس آمار
روز يكشنبه وزارت جنگلداري تركيه علت آتش سوزي حدود
دوهزار و 57 هكتار از جنگل هاي تركيه در سال گذشته 
بي دقتي و سهل انگاري وافزون بر يك هزار و 843 هكتار آن 
عمدي بوده است.

توسعه صنعتي در بوشهرآرزوهاي بزرگ، 
قدمهاي كوچك

گروه شهرستانها: استان بوشهر به رغم بهره مندي از
ثروت هاي طبيعي به علت محروميت و مشكلات ناشي از هشت سال 
دفاع مقدس در زمينه هاي اقتصادي و صنعتي از رشد و توسعه 
قابل توجهي برخوردار نبوده است. 
به گزارش خبرنگار همشهري در بوشهر در اين استان نبود
تعادل منطقه اي بين دو طرف خليج فارس باعث شده كه مردم 
به منظور بهره گيري از فرصت هاي موجود به طرف كشورهاي 
حوزه جنوبي خليج فارس مهاجرت كنند. به همين دليل اگر اين 
استان در يكي دو دهه آينده از نظر صنعتي متحول نشود با
دگرگوني شديد در ساختار و تركيب اقتصادي اشتغال بويژه با
تراكم شديد نيروي انساني در بخش هاي خدماتي مواجه خواهد
شد. 
استقرار صنايع و انتخاب و تركيب آن در استان بوشهر بايد
با زمينه هاي مناسب موجود در استان و با محورهاي توسعه و
سرمايه گذاري همسو و همگن شود كه در اين راستا شناخت 
كامل امكانات منطقه و برنامه ريزي صحيح جهت سياست ها و
اهداف صنعتي ضروري است. 
استان بوشهر با مساحت 25359 كيلومتر مربع داراي 8
شهرستان دشتستان، تنگستان، دشتي، گناوه، دير، كنگان، 
ديلم و بوشهر است و 625 كيلومتر با خليج فارس مرز آبي 
دارد. 
بررسي فني طرحهاي صنعتي ارائه شده در استان نشانگر آن 
است كه تعداد 47 فقره جواز تاسيس با سرمايه گذاري 605328
ميليون ريال و اشتغالزايي 1271 نفر و تعداد 27 فقره 
پروانه بهره برداري با سرمايه گذاري 24917 ميليون ريال و
اشتغالزايي 369 نفر در طول سال 1377 صادر شده است. 
و اين در حاليست كه جوازهاي تاسيس صادر شده نسبت به سال 
76 از نظر تعداد 40 درصد كاهش و از نظر سرمايه گذاري 4
برابر افزايش نشان مي دهد. كه البته افزايش در
سرمايه گذاري با توجه به صدور مجوز تاسيس طرح متانول 
خارك مي باشد كه اگر اين مورد از كل سرمايه گذاري حذف 
شود نسبت به سال گذشته 4/40 كاهش نشان مي دهد. 
همچنين پروانه هاي بهره برداري صادره تا پايان سال 77
تعداد 267 فقره با سرمايه گذاري 160893 ميليون ريال و
اشتغال زايي 6166 نفر بوده است كه درمقايسه با عملكرد
سال 76 از نظر تعداد يك درصد كاهش و از نظر اشتغال زايي 
و حجم سرمايه گذاري انجام شده به ترتيب يك درصد و 26
درصد رشد داشته است. 
مدير كل صنايع استان بوشهر تعداد واحدهاي صنعتي فعال را
270 واحد با سرمايه گذاري 16 ميليارد تومان ذكر كرد و
گفت: سرانه اشتغال در استان به رقم بسيار پاييني رسيده 
كه براي سرمايه گذاري اعتبار زيادي مورد نياز است. 
هاشمي مهمترين مشكلات فعلي صنايع استان را هزينه بسيار
بالاي سرويس نگهداري تجهيزات، بهاي بسيار زياد آب و برق 
صنعتي، وضعيت نامناسب آب و هوايي، كمبود نيروي كار متخصص، 
كمبود سرمايه گذار بومي، سقف پايين تسهيلات بانكي در
بخش سرمايه گذاري صنعتي، نقدينگي واحدهاي توليدي، عدم 
وجود پشتيباني و امكانات و فن آوري و عدم هماهنگي در
زمينه صادرات محصولات توليدي عنوان كرد. 
براساس آخرين اطلاعات مربوط به كارگاههاي بزرگ صنعتي 
كشور تنها كمتر از نيم درصد اين كارگاهها در استان بوشهر
وجود دارد، به عبارت ديگر از هر 221 كارگاه بزرگ صنعتي 
كشور تنها يك كارگاه در استان فعال است و از اين لحاظ
استان بوشهر در بين استانهاي كشور رتبه 23 را دارد. 
از 107 طرح مهم صنعتي نيز تنها 2 طرح صنعتي(توسعه 
پتروشيمي)و(سيمان بوشهر)سهم استان بوشهر بوده است، به 
عبارت ديگر كمتر از 2 درصد از طرح هاي مهم صنعتي كشور به 
استان اختصاص يافته و از آنجا كه پتروشيمي خارك استفاده 
ملي دارد وداراي نقش منطقه اي نيست تنها طرح صنعتي استان 
از 107 طرح صنعتي كشور، سيمان بوشهر مي باشد كه البته آن 
هم از ميان 26 طرح صنعتي سيمان كشور به بوشهر رسيده است 
و در طول 4 سال گذشته تنها 29 درصد رشد داشته كه كمترين 
توسعه در بين طرح هاي سيمان كشور است.

طرح آبرساني به جزيره خارك آماده 
بهره برداري شد

بوشهر- خبرنگار همشهري: با اتمام لوله گذاري در بستر
دريا طرح آبرساني به جزيره خارك آماده بهره برداري شد. 
بخشدار خارك با اشاره به اين كه يكي از مشكلات مهم 
واساسي مردم اين جزيره نبود آب آشاميدني سالم و بهداشتي 
بوده و آب آشاميدني مردم از طريق دستگاههاي آب شيرين كن 
تامين مي شده است افزود: براي بهره برداري از اين طرح 7
حلقه چاه حفر شده كه هر چاه روزانه حداكثر 15 هزار متر
مكعب آبدهي دارد و در مجموع روزانه 105 هزار متر مكعب
آب از منابع آبي سردشت بندر ديلم استحصال مي شود كه از
اين ميزان روزانه 10 هزار متر مكعب آب براي جزيره خارك و
95 هزار متر مكعب ديگر به مناطق آغاجاري و گچساران منتقل 
مي شود.

شهردار مريوان: طرح جامع فضاهاي سياحتي و
تفريحي درياچه زريوار تدوين شد

گروه شهرستانها: به گفته شهردار مريوان، با هدف 
بهره برداري اصولي از درياچه زريوار مريوان، طرح جامع و
تفصيلي بهره برداري از فضاهاي سياحتي و تفريحي اين 
درياچه تدوين مي شود. 
مظفر بيگلر در گفت وگوي اختصاصي با خبرنگار همشهري در
مريوان افزود: بسياري از كارهاي انجام شده در درياچه 
زريوار سليقه اي بوده و اصول خاصي بر اجراي آنها حاكم 
نبوده است. 
وي گفت: براساس اين طرح كه مقدمات آن فراهم شده است، 
مجموعه فضاهاي خدماتي، تفريحي، فرهنگي، ورزشي و همچنين 
فضاهاي سبز درياچه تعريف و مشخص خواهد شد. 
شهردار مريوان اضافه كرد: مزيت ديگر اين طرح آن است كه 
ضمن مشخص شدن متولي اصلي درياچه، سرمايه گذاران با
اطمينان خاطر بيشتري در حاشيه درياچه به سرمايه گذاري و
ايجاد امكانات رفاهي و سياحتي خواهند پرداخت. 
وي در ادامه بدون اشاره به اسم دستگاه، از آنچه كه وي 
كارشكني پاره اي دستگاههاي مسئول در اجراي طرح هاي مرتبط
با اين درياچه دانست، انتقاد كرد. 
درياچه زريوار در 2 كيلومتري شهر مريوان واقع است. اين 
درياچه 5/4 كيلومتر عرض و 7 كيلومتر طول دارد و عمق آن 
از 3 تا 5 متر در نوسان است.

استاندار كهكيلويه و بويراحمد: دستگاههاي 
اجرايي بايد هرچه سريع تر طرحهاي ناتمام 
را تكميل كنند

ياسوج- خبرنگار همشهري - استاندار كهكيلويه و بويراحمد در
نشست شوراي آموزش و پرورش بر لزوم نظارت و پيگيري طرحهاي 
نيمه تمام تاكيد كرد. 
به گزارش خبرنگار همشهري از ياسوج مهندس كريم شورانگيز
افزود: طرحهاي نيمه تمام سرمايه كشور هستند كه بدون 
استفاده مانده اند و تمام دستگاههاي اجرايي در چارچوب
وظايف خود بايد به گونه اي عمل كنند كه اين طرحها را
زودتر به نتيجه برسانند. 
وي با اشاره به تاخير در اجراي طرحهاي عمراني اضافه كرد: 
بايد پس از اتمام سالجاري كميته هاي برنامه ريزي فورا" 
تشكيل شوند تا با شروع سال جديد، فعاليت هاي عمراني به 
موقع آغاز شود و در تكميل طرحهاي نيمه تمام نيز تسريع 
شود.

شهرداري اهواز قصد گسترش فضاي سبز را
ندارد

گروه شهرستانها: سياست شهرداري اهواز در بخش فضاي سبز، 
ترميم، حفظ و نگهداري وضع موجود است. 
به گزارش خبرنگار همشهري معاون خدمات شهري شهرداري 
اهواز همچنين گفت: شهرداري اهواز در حال حاضر قصد توسعه 
فضاي سبز شهري را ندارد و تلاش خود را بر ترميم ونگهداري 
وضعيت فعلي قرار داده است و در اين راستا اقدام به 
بازسازي بوستانها، ميادين، بولوارها و آبنماها كرده است. 
مهندس افخم تهيه شناسنامه براي تمامي بوستانها و ميادين 
شهر را اقدامي در همين راستا خواند و گفت: ما بايد طالب
توسعه پايدار در بحث فضاي سبز باشيم به اين معني كه 
امكانات كافي براي ايجاد و نگهداري فضاي سبز داشته باشيم 
كه شهر اهواز از اين نظر ضعيف است و نكات علمي و مهندسي 
در آن رعايت نشده و به همين علت ما اولويت را به حفظ و
نگهداري وضعيت موجود داده ايم.

بناي امامزاده سكينه خاتون در قم در
فهرست آثار ملي جاي گرفت

گروه شهرستانها: اثر تاريخي - مذهبي امامزاده سكينه خاتون 
در فهرست آثار ملي كشور به ثبت رسيد. 
به گزارش خبرنگار همشهري به نقل از مدير ميراث فرهنگي 
استان قم بقعه سكينه خاتون كه آن را خواهر حضرت معصومه(س)
دانسته اند در 25 كيلومتري جنوب شرقي شهر قم بعد از
روستاي جنت آباد و در منطقه زالون آباد واقع است. 
اين بنا با پلاني مربع شكل و گنبدي دو پوش متعلق به 
دوران صفوي(قرن دهم هجري قمري)است و تزئينات آن شامل 
كاشيهاي معرق در ساقه گنبد خارجي و نقاشي بر روي گچ(هنر
بومي نه چندان ماهرانه)بر پوسته داخلي است كه متاسفانه 
خطوط كاشيكاري ساقه گنبد به دليل تغييرات و بارشهاي جوي 
و گذشت زمان فرو ريخته است. 
وي اضافه كرد: پوسته گنبد آجري بنا به هنگام مستند سازي 
و مطالعه بنا جهت ثبت، با شكافي نيم متري وضعيت بسيار
خطرناكي داشت كه با مشاركت به موقع اداره كل اوقاف و
امور خيريه استان، گنبد به صورت اصولي مرمت و بازپيرايي 
شد، ضمن اين كه بخشي از تعميرات غير اصولي سنوات گذشته 
نيز به حالت اوليه خود در آمد.

نرم افزار كامل گياه شناسي تهيه شد

گروه شهرستانها: با تلاش يك گروه 25 نفره از پژوهشگران و
همكاري دانشكده كشاورزي دانشگاه فردوسي مشهد، براي 
نخستين بار در ايران، نرم افزار كامل گياه شناسي كه 
مشابه خارجي آن نيز تاكنون مشاهده نشده است منتشر شد. 
به گزارش خبرنگار همشهري در مشهد، عليرضا ميرزاده، 
كارشناس كشاورزي و سرپرست اين گروه محقق با اعلام اين 
خبر افزود: در نرم افزار كامل گياه شناسي كه براساس 
سرفصلهاي نظام آموزش عالي كشور تهيه شده است، بيش از 3
هزار عكس طبيعي گياهان، همراه با نام و مشخصات كامل و
600 تصوير رنگ آميزي شده از جزئيات گياهي براي استفاده 
پژوهشگران، استادان، دانشجويان آموزش عالي و دانش آموزان 
دبيرستاني كشور ارائه شده است. 
وي با اشاره به اين كه اين نرم افزار به صورت مالتي مديا
(عكس، صدا و تصوير متحرك)مي باشد، افزود: شناسايي كامل 
گياهان از گذشته يكي ازكارهاي طاقت فرسا و زمان بر بوده 
است، به همين جهت با استفاده از اين نرم افزار كه براساس 
مبحث تاكسونومي(طبقه بندي گياهان)تنظيم شده است با
كمترين اطلاع از يك گياه مي توان به گياه مورد نظر و
انواع هم خانواده و مشابه آن دست يافت. 
به گفته ميرزاده، اين گروه درصدد است به زودي، 
نرم افزار كامل پرورش، تكثير و نگهداري گياهان زينتي و
آپارتماني را براي استفاده عموم مردم، تهيه و منتشر كند.

ديروز در جمع خبرنگاران عنوان شد: واكنش 
وزير كشور به آيين نامه انتخاباتي شوراي 
نگهبان

موسوي لاري: ملاك كار وزارت كشور در انتخابات مصوبات 
مجلس و مجمع تشخيص مصلحت نظام است 
گروه سياسي: مبناي كار وزارت كشور در انتخابات مجلس ششم 
قانون مصوب مجلس و مجمع تشخيص مصلحت نظام است. 
اين مطلب را روز گذشته عبدالواحد موسوي لاري وزير كشور
در جمع خبرنگاران در پاسخ به پرسشي درباره آئين نامه 
جديد ابلاغي شوراي نگهبان به هيات هاي نظارت عنوان كرد. 
گفته مي شود براساس اين مصوبه، هيات هاي نظارت مي توانند
با گواهي دو" متشرع "عدم صلاحيت اعتقادي نامزدها را
احراز و آنان را رد صلاحيت كنند. 
به گزارش خبرنگار همشهري وزير كشور گفت: ما با هر چيزي 
كه خلاف مقررات باشد و مردم را محدود كند و يا بي جهت 
افرادي را از صحنه رقابت خارج كند مخالفيم. 
وي در مورد كاهش حد نصاب آرا براي ورود به مجلس در مرحله 
اول گفت: اين پيشنهاد بهتر از يك مرحله اي كردن انتخابات 
است. زيرا يك مرحله اي كردن زمينه حاكميت اقليت بر
اكثريت را فراهم مي كرد. 
وي در مورد اصلاحات اخير مجلس در قانون انتخابات از جمله 
ممنوعيت استفاده از پوستر توسط كانديداها گفت: ممنوعيت 
چاپ پوستر محدوديتي است كه مجلس اعمال كرده و براي 
كانديداهاي جديد تبعات و مشكلاتي خواهد داشت. موسوي لاري 
در مورد عملكرد تبليغاتي صداوسيما در روزهاي اخير براي 
كانديداهاي جناح راست گفت: شوراي نظارت بر صداوسيما
مسئوليت دارد جلو متخلفان را بگيرد. 
وي اضافه كرد: اين شورا بايد به گونه اي عمل كند كه اين 
رسانه ملي متهم به جانبداري نشود. 
وزير كشور همچنين در مورد مشكل علني شدن آراء مردم در
انتخابات مجلس ششم گفت: از نظر ما مشكل حل نشده زيرا
وقتي روي تعرفه ها شماره سريال درج شود زمينه علني شدن 
آرا فراهم خواهد شد. 
وي اضافه كرد: با شوراي نگهبان در اين زمينه مكاتباتي 
داشته ايم كه به نتيجه نرسيده است. 
وزير كشور در مورد مشخص شدن گروههاي غيرقانوني كه 
نمي توانند در انتخابات كانديدا بدهند گفت: مراجع ذيصلاح 
بايد در مورد اين گروهها نظر بدهند. 
موسوي لاري در مورد تائيد و يا رد صلاحيت عبدالله نوري 
از سوي هيات نظارت گفت: آنها نظر خود را خواهند داد. 
لازم به ذكر است كه هيات اجرايي استان تهران صلاحيت 
عبدالله نوري را تائيد كرده است. 
وزير كشور در پاسخ به پرسشي در مورد مخالفت فرمانده 
ناحيه انتظامي تهران با واگذاري راهنمايي و رانندگي به 
شهرداري تهران گفت: ايشان نظر شخصي خود را داده اند. 
لايحه مزبور مصوبه دولت است و ما از نظر دولت در مجلس 
حمايت خواهيم كرد. 
وي در مورد احتمال عدم همكاري نيروي انتظامي با شهرداري 
در صورت تصويب لايحه گفت: اگر تصويب شود حتما" همكاري 
مي كنند زيرا مجلس با تصويب لايحه نشان مي دهد كه خواهان 
هماهنگي شهرداري و راهنمايي و رانندگي در امر ترافيك است.

رئيس جمهوري: راهي جز ايجاد امنيت براي 
فعاليت بخش خصوصي نداريم

ما راهي جز اين نداريم كه بخش خصوصي و نيروهاي فعال در
جامعه احساس موجوديت امنيت كنند و هم فضا براي فعاليت 
خود داشته باشند. 
به گزارش ايرنا حجت الاسلام والمسلمين سيدمحمد خاتمي 
رئيس جمهوري ديروز در ديدار با اعضاي هيات رئيسه اتاق 
بازرگاني، صنايع و معادن ايران گفت: بخش خصوصي بايد در
امر مهم تحول در نظام اقتصادي نقش ويژه اي داشته باشد، 
به ويژه آنكه در دنياي بهم پيوسته امروز بخش خصوصي وقتي 
به كاركرد واقعي خود نزديك تر مي شود كه به يك احساس 
هويت جمعي مبتني بر منافع ملي برسد. 
رئيس جمهوري دراين ديدار با تشريح نسبت ميان حكومت و
مردم، حكومت رابرآمده از مردم و مسئول درمقابل آنان 
دانست و به كاركرد نهادهاي تعريف شده بشري كه تنظيم 
روابط بين حكومت و مردم را به عهده دارند اشاره كرد و
گفت: اتاق بازرگاني بايد تسهيل كننده رابطه ميان دولت و
مردم باشد. 
خاتمي ضرورت فعاليت تشكل هاي صنفي به عنوان اجزاي فعال 
دردرون جامعه، با حكومت را يادآورشد و تصريح كرد: اتاق 
بازرگاني مي تواند مانند چتري فعاليت همه اصناف و
تشكل هايي كه تاثير عظيم دراقتصاد جامعه را دارند
بپوشاند. در ابتداي اين ديدار مهندس علينقي خاموشي رئيس 
اتاق بازرگاني ايران گزارشي ازفعاليت هاي بازرگاني 
بين المللي، اطلاع رساني، و طرح هاي در دست انجام را
ارائه داد. سپس اعضاي هيات رئيسه درباره ضرورت تقويت 
تشكل هاي صنفي و صنعتي و بازرگاني و همچنين نقش بخش 
خصوصي در جهت كمك به طرح هاي اقتصادي دولت با رئيس جمهور
بحث و گفتگو كردند.

تجمع اعتراض آميز دانشجويان حزبالله در
برابر سفارت انگليس

تهران- خبرگزاري جمهوري اسلامي: نمايندگان اتحاديه 
دانشجويان حزب الله سراسر كشور، ديروز درمقابل سفارت 
انگليس، تجمع كردند. 
در اين تجمع كه به دنبال درج مطالب توهين آميز روزنامه 
تايمز لندن در اولين شماره سال 2000 نسبت به حضرت 
امام(ره)، برگزار شد، اطلاعيه اي تسليم نماينده سفير
انگليس شد. در اين اطلاعيه آمده است: آقاي سفير، مطالب
توهين آميز و دور ازانتظار روزنامه تايمز لندن دراولين 
شماره روز اول ژانويه نسبت به رهبركبير و فقيد ايران، 
حضرت امام خميني(ره)، موجي از تنفر و انزجارهمراه با
تعجب در ملت ايران ايجاد كرد. اين اطلاعيه مي افزايد: به 
هيچ وجه تصور نمي گرديد در ايام ميلاد رهبرديني مسيحيان 
جهان حضرت مسيح(ع)، نسبت به رهبر ديني مسلمانان ايران 
اين چنين هتاكي صورت گيرد. 
نمايندگان دانشجويان حزبالله همچنين خواستار عذرخواهي 
نماينده دولت انگلستان از ملت ايران شدند. در بخش ديگري 
از اين اطلاعيه، خطاب به سفير انگليس آمده است: 
" ازآنجايي كه هيچ ملتي هتاكي را آزادي بيان نمي داند، از
دولت متبوع خودبخواهيد نسبت به اين روزنامه هتاك و كذاب، 
اقدام سريع و عاجل به عمل آورد". در پايان اين اطلاعيه 
هشدار داده شده است: در صورت عدم توجه و اقدام لازم، در
اطلاعيه شماره 2 از ملت غيور ايران درخواست تجمع در
مقابل سفارت نموده و افشاگري خواهيم كرد. همچنين مجمع 
دانشجويان حزب الله دانشگاه علم و صنعت با ارسال 
نامه سرگشاده اي به سفير انگليس در تهران خواستار
عذرخواهي رسمي سفارتخانه ودولت انگلستان از عموم مسلمين 
جهان بويژه ملت شريف ايران و برخورد جدي با هتاكان 
(جيره خواران صهيونيزم بين المللي)، شدند. 
در بخشي از اين نامه سرگشاده آمده است: "در آغاز ورود به 
سال 2000ميلادي، سالي كه به پيشنهاد جمهوري اسلامي ايران 
و با تاييد مجامع بين المللي سال گفتگوي تمدنها نام 
گرفته است، شاهد اقداماتي تحريك آميزتوسط دستگاههاي 
تبليغاتي غرب عليه جهان اسلام هستيم ".

پيام تبريك رئيس جمهوري به سران كوبا و
سريلانكا

تهران- خبرگزاري جمهوري اسلامي: آقاي سيد محمد خاتمي 
رئيس جمهوري اسلامي ايران با ارسال پيامي براي "فيدل 
كاسترو" رئيس شوراي حكومتي و دولتي جمهوري كوبا، 
فرا رسيدن سالگرد انقلاب اين كشور را به وي، دولت و
مردم كوبا تبريك گفت. 
در بخشي از پيام رئيس جمهوري ابراز اميدواري شده است كه 
روابط وهمكاري هاي دو كشور در جهت منافع و اهداف مشترك 
بيش از پيش گسترش يابد. 
رئيس جمهوري در پيام ديگري براي خانم 
" چاندريكاكوماراتونگا" رئيس جمهوري سريلانكا، انتخاب
مجدد وي رابه سمت رياست جمهوري سريلانكا تبريك گفت. در
پيام رئيس جمهوري آمده است: اميدوارم روابط دو كشور با
مساعي متقابل در تمام زمينه هاي دو جانبه و بين المللي 
بيش از پيش گسترش يابد.

در نشست مطبوعاتي اعلام شد: جبهه چكاد
آزادانديشان فعاليت انتخاباتي خود را با
شعار ميانه روي، آغاز كرد

گروه سياسي: سخنگوي جبهه چكاد آزادانديشان در يك نشست 
مطبوعاتي و با حضور خبرنگاران رسانه ها به تشريح مواضع 
سياسي اين تشكل تازه تاسيس پرداخت. 
به گزارش خبرنگار همشهري در نشست روز گذشته كه در دفتر
جبهه چكاد برگزار شد، كامران دانشجو سخنگوي اين تشكل با
خاطرنشان كردن اين نكته كه از سالهاي ابتداي انقلاب فضاي 
سياسي كشور ميدان حضور چهره هاي معدودي بوده و لزوم حضور
نيروهاي جديد و جوان در صحنه معادلات سياسي امري ضروري 
است اظهار كرد: جبهه چكاد آزادانديشان كه از ائتلاف شش 
گروه(جمعيت جوانان انقلاب اسلامي، جمعيت ايران فردا، 
حزب استقلال ايران، حزب اسلامي رفاه كارگران، خانه 
معلمان ايران و مجمع بزرگ هم انديشي استادان)تشكيل شده 
معتقد به بكارگيري الگوي توسعه معنوي در رفتارهاي سياسي، 
اجتماعي و فرهنگي است. 
وي همچنين با خاطرنشان كردن اين موضوع كه پرهيز از افراط
و تفريط، سرفصل برنامه هاي فكري اين تشكل نوپاست، تصريح 
كرد: ما معتقديم بحث توسعه نبايد با تاكيد بر وجه سياسي 
يا اقتصادي آن پيش رود و معتقديم كه بايد به همه ابعاد
توسعه توجه شود. در نشست ديروز كه نمايندگان تشكل هاي 
زيرمجموعه جبهه چكاد آزادانديشان نيز حضور داشتند، 
سخنگوي جبهه چكاد در پاسخ به پرسش هاي مكرر خبرنگاران 
مبني بر اعلام مواضع شفاف سياسي و گرايش هاي فكري به 
اظهار پاسخ هاي كلي و غيرمستقيم اكتفا كرد و با خودداري 
از اعلام اسامي كانديداهاي احتمالي اين تشكل براي شركت 
در انتخابات مجلس عملا مواضع و تمايلات سياسي تشكل متبوع 
خود را مكتوم نگاه داشت. 
دانشجو با تكرار چندباره اين نكته كه جبهه چكاد در پي 
پرهيز از افراط و تفريط است اعلام كرد: براي شركت در
انتخابات از سوي اين تشكل فهرست مستقل ارائه خواهد شد و
هر گروهي كه مواضع فكري نزديك به چكاد و فارغ از
جناح بندي هاي سياسي داشته باشد مي تواند با اين گروه 
همكاري كند. 
وي با استقبال از حضور هاشمي رفسنجاني در انتخابات مجلس 
ششم گفت: حضور هاشمي رفسنجاني با تجربيات غني و
گسترده اي كه وي دارد به صحنه انتخابات نشاط و شور خواهد
بخشيد. 
دانشجو همچنين در مورد موضع چكاد درباره پرونده قتل هاي 
زنجيره اي به گفتن اين عبارت اكتفا كرد: قتل هاي 
زنجيره اي لكه ننگي براي نظام - بويژه براي قوه مجريه - 
است كه با يد در مجاري قانوني حل شود. 
وي بدون توضيح بيشتر در مورد اين مسئله در زمينه روابط
با آمريكا تصريح كرد: ما آمريكا را خط قرمز مطلق 
نمي دانيم و اگر دولت آمريكا براي برقراري ارتباط حسن 
نيت نشان دهد، ايران هم بايد براساس منافع ملي موضعگيري 
كند. 
سخنگوي جبهه چكاد درباره اعضاي شوراي مركزي اين جبهه و
نام برخي از آنها گفت: اعضاي شوراي مركزي 22 نفرند كه از
آن جمله مي توان به الهه راستگو(نماينده ملاير در مجلس 
شوراي اسلامي و نايب رئيس كميسيون اداري)اشاره كرد.

در جلسه علني ديروز مجلس پيشنهاد يك 
مرحله اي كردن انتخابات تصويب نشد

براساس اصلاحيه اي كه به عنوان جانشين پيشنهاد باهنر
مطرح شد، حدنصاب آراءبراي انتخابنمايندگان از يك سوم 
به يك چهارم كاهش يافت 
گروه سياسي: مجلس شوراي اسلامي روز گذشته به پيشنهاد يك 
مرحله اي كردن انتخابات ششمين دوره مجلس شوراي اسلامي 
راي نداد. 
به گزارش خبرنگار همشهري با وجود لغو كليه مرخصي هاي 
نمايندگان، روز گذشته جلسه علني مجلس با حضور 230
نماينده تشكيل شد. پيش از شروع جلسه علني، جلسه غيرعلني 
و غيررسمي تشكيل شد و در اين جلسه نمايندگان موافق و
مخالف با پيشنهاد يك مرحله اي كردن انتخابات نظرات خود
را مطرح كردند. 
حسين مرعشي در مورد جلسه غيرعلني مجلس در جمع خبرنگاران 
گفت: پس از طرح نظرات موافق و مخالف يك مرحله اي كردن 
انتخابات هيات رئيسه در مورد اينكه آيا پيشنهاد آقاي 
باهنر قابل طرح است يا خير از مجلس نظرخواهي كرد و ا
كثريت نمايندگان به قابل طرح بودن آن راي دادند به همين 
دليل قرار شد بقيه مذاكرات به صورت عادي در جلسه علني 
مطرح شود. وي اضافه كرد: مجمع حزبالله نيز تقاضاي 
راي گيري علني را كرد كه خوشبختانه پيشنهاد آقاي باهنر
با 113 راي مخالف، 101 راي موافق و 9 راي ممتنع به تصويب
نرسيد. 
مرعشي در مورد تاثير مثبت اقدام نمايندگان در جلسه علني 
روز يكشنبه(از اكثريت انداختن مجلس)گفت: اين مسئله 
باعث شد تا پيشنهاد يك مرحله اي كردن انتخابات در جلسه 
غيرعلني مجلس به صورت كامل مورد بررسي قرار گيرد و
نمايندگان با مسائل مربوط به آن آشنا شوند. 
آقاي ناطق نوري نيز در جمع خبرنگاران با اشاره به اينكه 
آقاي باهنر قبلا" طرحي در مورد دو مرحله اي كردن 
انتخابات ارائه نكرده بود گفت: برداشت ما از آئين نامه 
داخلي صحيح بوده است. 
آقاي ناطق نوري در ادامه اين مصاحبه از ارائه طرح هاي 
دوفوريتي متعدد براي اصلاح قانون انتخابات انتقاد كرد و
گفت: ارائه اين گونه طرح ها به قدري زياد بوده كه خاصيت 
دوفوريتي بودن از بين رفته است. 
رئيس مجلس شوراي اسلامي كاهش حدنصاب آراء به يك چهارم را
داراي مزيت صرفه جويي اقتصادي و جلوگيري از تنش هاي 
سياسي دانست و در مورد پشتوانه مجلس با راي اكثريت مردم 
گفت: تجربه نشان داده است كه مردم در مرحله دوم انتخابات 
كمتر حضور پيدا مي كنند و كل آراء كاهش مي يابد. 
بنابراين گزارش با رد پيشنهاد يك مرحله اي شدن انتخابات 
مجلس، نماينده ديگري خواستار كاهش حدنصاب آراءبراي 
انتخاب نمايندگان از يك سوم به يك چهارم شد كه به تصويب
رسيد. 
همچنين قرار شد براي صرفه جويي در هزينه هاي انتخاباتي، 
ستادهاي تبليغاتي تنها در مراكز بخش ها و شهرستانها داير
گردد و تشكيل ستاد در دهستانها ممنوع شد. 
در ادامه جلسه ديروز طرح اصلاح قانون نظارت شوراي نگهبان 
برگشت داده شد و از سوي شوراي نگهبان مورد بررسي قرار
گرفت كه اصلاحات به عمل آمده براي تامين نظر ا ين شورا
مورد تصويب قرار گرفت، كلا" طرح مزبور به گونه اي مورد
اصلاح قرار گرفت كه اختيارات شوراي نگهبان در امر
انتخابات را افزايش داد و پيشنهادهايي كه نمايندگان براي 
قانونمند كردن آن داده بودند تقريبا" از طرح حذف شد. 
در اواخر جلسه علني ديروز مجلس شوراي اسلامي طرحي با قيد
دو فوريت تقديم مجلس شد و به تصويب نرسيد. 
طراحان اين طرح خواستار ممنوعيت استفاده از صدا و سيما
توسط نامزدهاي انتخابات مجلس شوراي اسلامي شده بودند. 
در آغاز جلسه علني ديروز مجلس آقاي ناطق نوري در سخناني، 
از سرعت عمل قوه قضائيه در رسيدگي به پرونده قاتل و
ضاربين شهيد هادي محبي قدرداني كرد.

بيست و يك بازيكن اعزامي به آمريكا مشخص 
شدند

تيم ملي با سه دروازه بان به سفر مي رود
مهرداد ميناوند خط خورد!

اردوي كيش با امكانات مناسب و زمين چمن يكدست مكان 
مناسبي براي تمرينات تيم ملي بود. هواي نه چندان سرد
اين منطقه و تجهيزات پيشرفته ورزشي كمك كرد تا بازيكنان 
تيم ملي فارغ از مسائل جانبي به آمادگي فني مناسب دست 
پيداكنند. رهبري فر، علي موسوي، علي دايي و سيروس دين 
محمدي چهار بازيكني بودند كه از آزمون كيش سر بلند بيرون 
آمدند. 
جزيره كيش - حسن حيدري: از سوي كميته فني تيم هاي ملي 
فوتبال چهار بازيكن ازفهرست تيم ملي ايران اعزامي به 
آمريكا، حذف شدند. 
بهنام ابوالقاسم پور، مجيد بصيرت، ليث نوبري و
مهردادميناوند پس از پايان مرحله دوم اردوي آمادگي تيم 
ملي فوتبال ايران در كيش، از فهرست اين تيم خط خوردند220
بازيكن باقيمانده مي بايست ساعت 13و سي دقيقه امروز با
وسايل تمرين در زمين شماره دو ورزشگاه آزادي تهران حضور
بهم رسانند. 
يك بازيكن ديگر قرار است پس از تمرين امروز حذف شود تا
21 بازيكن ساعت 2بامداد روز چهارشنبه 15 دي ماه جاري 
راهي آمريكا شوند. اسامي 22 بازيكن باقيمانده در اردوي 
تيم ملي فوتبال ايران به اين شرح است: هادي طباطبايي، 
پرويز برومند، داود فنايي، جواد زرينچه، محمد خاكپور، 
مهدي هاشمي نسب، بهروز رهبري فر، سهراب بختياري زاده، 
ستارهمداني، عليرضا امامي فر، محمود فكري، حميد استيلي، 
جواد نكونام، حامد كاويانپور، سيروس دين محمدي، محمد
نوازي، اسماعيل حلالي، عبدالله ويسي، علي دايي، علي موسوي، 
خداداد عزيزي و مهدي مهدوي كيا. 
تيم ملي فوتبال ايران قرار است در آمريكا دو ديدار
تداركاتي با تيم هاي ملي مكزيك و آمريكا داشته باشد. 
همچنين پيش از سفر تيم ملي به آمريكا با چند تن از
ملي پوشان گفتگويي انجام شده كه مي خوانيد. 
علي دايي 
علي دايي مهاجم تيم ملي كشورمان و عضو باشگاه هرتابرلين 
آلمان در خصوص ديدارتيم فوتبال ايران مقابل آمريكا گفت: 
بازي مقابل اين تيم يكي بازي عادي است ونبايد به آن رنگ 
و بوي سياسي داد. وي افزود: همانطور كه در جام جهاني 
فرانسه اين تيم را مغلوب كرديم در آمريكا نيز با كمك و
تلاش تمامي بازيكنان و ياري خداوند نتيجه مطلوبي خواهيم 
گرفت. 
مهاجم تيم ملي ايران ديدار دوستانه تيم ملي فوتبال 
كشورمان مقابل پاس را معمولي عنوان كرد و خاطر نشان كرد، 
اين بازي تمام توانايي هاي تيم نبود و تيم ملي واقعي 
بدون شك بايد بهتر از اين باشد. 
دايي سفر به آمريكا را موقعيت بسيار ارزنده اي براي تيم 
ايران دانست و گفت: در حال حاضر فوتبال ايران زير نگاه 
تيزبين كارشناسان تمامي كشورها قرار دارد و ما مي توانيم 
با ارائه يك بازي خوب بيش از اين به كانون توجه جهانيان 
تبديل شويم. 
خداد عزيزي 
خداداد عزيزي يكي ديگر از بازيكنان كشورمان كيفيت اردوي 
كيش را بسيار عالي توصيف كرد و گفت: در طول برگزاري اين 
اردو چه در مرحله اول و چه در مرحله دوم تمامي بازيكنان 
خوب ظاهر شدند و همگي سعي مي كردند خواسته هاي مربيان را
به نحو احسن در زمين پياده كنند. به گفته عزيزي ديدار
مقابل آمريكا به لحاظ آنكه آخرين ديدارتداركاتي ما در
آمريكا به حساب مي آيد از حساسيت بيشتري برخوردار است، 
حساسيت از آن جهت كه مربيان تيم ملي آمريكا پيشتر، بازي 
ما مقابل مكزيك راخواهند ديد و سپس با آمادگي بيشتري 
مقابل ما صف آرايي خواهند كرد. 
علي موسوي 
علي موسوي عضو باشگاه فورتنا كلن آلمان نيز گفت: اين 
اردو جهت هماهنگي بيشتر بازيكنان با يكديگر بسيار مناسب
بود و تمامي بازيكنان درطول اردو تلاش و پشتكار زيادي به 
خرج دادند. 
موسوي در خصوص شناخت از حريفان تداركاتي ايران در آمريكا
گفت: شناخت زيادي از حريفان ندارم و آشنايي با اين تيم ها
در حد تماشاي فيلم بازي آنان از تلويزيون و فيلم هايي 
است كه مربيان در طول برگزاري اردو به نمايش گذاشتند. 
جواد زرينچه 
جواد زرينچه مدافع پرسابقه و با اخلاق تيم ملي فوتبال 
ايران و باشگاه استقلال گفت: برگزاري ديدارهاي دوستانه 
با تيم هاي مطرح دنيا علاوه بر كسب تجربيات فراواني كه 
به دنبال دارد، باعث ايجاد نوعي ترس و دلهره در نزد
حريفان آسيايي مي شود. به گفته زرينچه، ايران يكي از
تيم هاي آسيايي است كه ديدارهاي معتبر زيادي را نسبت به 
ساير حريفان آسيايي خود برگزار كرده و اين دقيقاهمان 
نكته اي است كه تيم هاي معتبر دنيا با علم به آن، همواره 
خواستاربرگزاري ديدارهاي دوستانه با ايران هستند. 
زرينچه ادامه داد: دستيابي به چنين موقعيتي براي يك 
كشور در عرصه فوتبال چيز كمي نيست و نبايد به سادگي از
كنار آن گذشت. پس خوب است درچنين سفرهايي شركت كنيم و
جداي از نتيجه اي كه حاصل مي شود تنها به فكرارائه يك 
بازي خوب باشيم. 
سيروس دين محمدي 
سيروس دين محمدي هافبك چپ پاي تيم ماينس آلمان در خصوص 
برپايي اين اردو مي گويد: اردوي كيش بسيار خوب و با
كيفيت برگزار شد و بازيكنان در طول دومرحله اردوي انجام 
شده سعي كردند تا دستورات مربيان را در زمين اجرا كنند. 
به گفته دين محمدي تمامي بازيكنان در آمادگي كامل بسر
مي برند ومربيان در مدت زمان پيش از ديدار با مكزيك سعي 
دارند تا هماهنگي هاي ميان بازيكنان را بيشتر كنند. 
مهدي مهدوي كيا
مهدي مهدوي كيا يكي ديگر از بازيكنان تيم ملي فوتبال 
ايران كه از باشگاه هامبورگ به اردوي تيم ملي فراخوانده 
شده، اظهار اميدواري كرد تا تيم ملي فوتبال ايران بتواند
با ارائه يك بازي خوب و منطقي خواسته هاي مردم ايران را
برآورده سازد. 
به گفته مهدوي كيا تيم ملي ايران بخصوص ملي پوشان 
كشورمان، درشرايط فعلي جزء بهترين تيم و بازيكنان دنيا
به حساب مي آيند و از اين بابت هيچ كم و كاستي نسبت به 
بازيكنان اروپايي و حتي آمريكايي ندارند. ما با اين تيم 
مي توانيم در سطح آسيا قدرت بلامنازع باشيم و آسيايي ها
حريف ما نخواهند شد.

آخرين بازيكني كه از تيم ملي خط مي خورد؟

گروه ورزشي: تيم ملي فوتبال ايران امروز در زمين شماره 2
ورزشگاه آزادي آخرين تمرين خود را پيش از سفر به آمريكا
انجام خواهد داد در اين تمرين آخرين بازمانده تيم ملي 
ايران مشخص خواهد شد. به طور مشخص اين خط خورده از ميان 
دروازه بانان نيست و طباطبايي، فنايي و برومند به طور
حتم مسافر آمريكا هستند، از نحوه تمرينات تيم ملي مشخص 
است كه آخرين خط خورده تيم ملي از خط مياني است و از
ميان اسماعيل حلالي، عبدالله ويسي و محمد نوازي و شايد
هم جواد نكونام يك نفر فعلا" در تيم ملي بازي نخواهد كرد
و شايد در فرصتي ديگر مثل بازي با ستارگان آسيا و يا تيم 
ملي كويت به تيم ملي كشورمان باز گردد. 
همانطور كه روز گذشته در خبر اختصاصي همين صفحه نوشتيم 
تيم ملي ايران امروز بعدازظهر يك ديدار دوستانه مقابل 
تيم سايپا برگزار خواهد كرد.

پيكان- صنام يك بازي منتفي شد!

گروه ورزشي: با وجود گذشت چند هفته از دور برگشت مسابقات 
واليبال جام برتر باشگاههاي ايران(جام ولايت)هنوز خبري 
از انجام بازي رفت دو تيم صنام و پيكان نيست و حتي در
برنامه اعلام شده دور برگشت هم ذكري از بازي برگشت اين 
دو تيم كه در چه ساعت و چه روزي انجام خواهد شد، نشده 
است و اين مطلب بيشتر تيتر" شايد وقتي ديگر" را در اذهان 
قوت مي بخشد! 
از همين رو شب گذشته در تماسي تلفني نظر محمدرضا
يزداني خرم رئيس فدراسيون واليبال را جويا شديم كه پاسخش 
به اين سئوال چنين بود: 
نظر فدراسيون اين بود كه دو بازي رفت و برگشت اين دو تيم 
با توجه به تهراني بودن هر دو تيم در يك بازي خلاصه شود، 
اما اين پيشنهاد با مخالفت باشگاه صنام مواجه شد و حالا
مسئولان برگزاري مسابقات تلاش مي كنند تا در اولين فرصت 
و در ميان هفته، بازي رفت اين دو تيم را عملي سازند و
بعد فكري به حال بازي برگشت اين دو تيم كنند.

قهرمان شطرنج آسيا در شبكه راديويي ورزش

گروه ورزشي: آتوسا پوركاشيان قهرمان شطرنج دختران آسيا
امروز همراه با پدرش احمد پوركاشيان(عضو سابق تيم ملي 
واليبال ايران)در برنامه عصر ورزش شبكه راديويي ورزش 
شركت مي كند. به گزارش روابط عمومي شبكه راديويي ورزش 
اين برنامه امروز از ساعت 30/14 تا 17 بر روي موج اف ام 
رديف 5/102 پخش مي شود.

نتايج رقابتهاي فوتسال بانوان استان 
تهران

گروه ورزشي: مسابقات فوتسال دستجات آزاد بانوان استان 
تهران" جام رمضان "باانجام دو ديدار در سالن حجاب دنبال 
شد. 
در ديدار نخست شب گذشته تيم حجاب 2 توانست با نتيجه 3
بر1 تيم شهيدعقيلي را مغلوب كند و در ديدار دوم تيم نصر
با نتيجه 5 بر3 تيم عفاف راشكست داد. اين مسابقات با شركت 
18 تيم در قالب يك گروه به صورت دو حذفي انجام مي شود. در
چارچوب اين رقابتها امشب دو ديدار بين تيم هاي تكاور
باكشاورز و الزهرا با دانشگاه آزاد اسلامي برگزار
خواهدشد.

نتايج پاياني تكواندو" جام رمضان "

گروه ورزشي: مسابقه هاي تكواندو جام رمضان كه با شركت 70
تكواندوكار در قالب 7 تيم در سالن رسالت جريان داشت، 
يكشنبه شب با قهرماني تيم پورياي ولي به پايان رسيد. 
در اين مسابقه ها پس از تيم پورياي ولي كه با كسب 63
امتياز بر سكوي نخست ايستاد، تيم هاي جوان و ناشنوايان 
به ترتيب با 52 و 23 امتيازعنوان هاي دوم و سوم را كسب
كردند. 
كميته فني اين مسابقه ها، "غلامرضا نميري "را به عنوان 
فني ترين تكواندوكاربرگزيد و جايزه ويژه اي به وي اهدا
كرد.


<مقاله>

نقطه، خط نمايشگاه

به مناسبت برپايي اولين نمايشگاه بين المللي طراحي 
معاصردرتهران; 
مهمترين نتيجه اي كه انتظار مي رفت از برپايي اولين 
نمايشگاه بين المللي طراحي معاصر تهران به دست آيد، 
رسيدن به يك تعريف جامع و مانع از مقوله "طراحي "بود كه 
البته انتظار هم مي رفت اين مهم صورت تحقق به خود نگيرد. 
اختلاف نظر بين اعضاي هيات داوري و هيات انتخاب در تعريف 
" طراحي "در ابتداي امر آن چنان مسئله ساز به نظر
نمي رسيد، اما در طول برگزاري نمايشگاه طراحي اين اختلاف 
نظرها و اعمال سليقه ها نمود عيني بيشتري به خود گرفت، 
تا آنجا كه برپايي دومين نمايشگاه "طراحي "را با همين 
روش اجرايي انجام شده دچار ترديد مي كند. 
در عالم هنرهاي تجسمي، قاعده براين منوال است كه گروهي 
صاحبنظر و كارشناس بنابر ضرورت و نياز زماني - مكاني، 
تشكيل هياتي داده تا با نمايش آثاري "متعارف "و" مشخص "
ابتدا طرح مسئله كنند و سپس با يك برنامه ريزي كوتاه و
بلندمدت به روشهاي حل مسئله دست يافته و در نهايت به رفع 
آن نياز بپردازند. 
به عنوان مثال، در قرن نوزدهم گروهي نقاش كه نسبت به نور، 
حجم، كاربرد رنگ و خط ديدگاههاي جديد و غيرمتعارفي نسبت 
به آثار قدما داشتند، از ميان خود كساني را كه در
آثارشان ويژگي هاي مشترك بيشتري به چشم مي خورد و
مي توانستند ديدگاه خود را به صورت منطقي و(آكادميك)
تعريف كنند، انتخاب كردند تا آثاري را به نمايش گذارند
كه در دايره شمول ديدگاه جديد هنري تعريف پذيرتر يا به 
عبارتي متعارف باشد. از اين رو، نمايش اولين آثار
امپرسيونيستها در فرانسه نه تنها پاسخي طبيعي به نياز
زماني- مكاني هنر نقاشي در آن عصر بود، بلكه باعث شد
منتقدان و كارشناسان به تعريفي جامع و مانع از يك سبك 
نوين هنري دست يابند و آن را در روند تاريخ هنر(كلاسيك)
طبقه بندي كنند. 
اما آيا روند برپايي اولين نمايشگاه بين المللي طراحي 
تهران چنين بود؟
مقوله طراحي از دهه پنجاه تاكنون و از مقطع تحصيلي 
هنرستان نقاشي تا دكتراي پژوهش هنر وجود دارد; به خصوص 
در ايران كه رشد و گسترش مكاتب مدرن نقاشي سير تدريجي و
متداومي نداشته است. 
يك معلم هنرستان وقتي به هنرجويان خود مي گويد كه طراحي 
كار آنها ضعيف است، آيا همان ديدگاه را به طراحي دارد كه 
استادي مي گويد: طراحي دستورالعمل خداوند است. 
طراحي در معني عام و خاص خود، گستره هاي گوناگوني دارد. 
مقوله طراحي در عرصه هنر در تمامي زمينه هاي خلق اثر
هنري وجود دارد و مرحله بين ايده اوليه تا اجراي نهايي 
اثر است واسطه ميان دنياي الهام هنرمند و ذهن عقلايي او. 
اما در معناي خاص، يعني طراحي مستقل از نقاشي و ديگر
هنرهاي تجسمي، هنوز به يك تعريف مشخص و معين نرسيده ايم 
و نمايشگاه طراحي به خصوص بخش همايش آن مي توانست 
زمينه ساز رسيدن به تعريف خاص و كاربردي از طراحي مدرن 
باشد. اما متاسفانه نبود همان هيات هماهنگ ولي چند صدا
در كار اجرايي، انتخاب و داوري باعث شد نه مشكل طراحي 
(به معناي عام)در نمايشگاه طرح و بررسي شود و نه طراحي 
مدرن در آثار به نمايش درآمده، منصه ظهور داشته باشد. 
غلامحسين نامي دبير نمايشگاه عنوان مي كند: "هنر طراحي، 
اولين و بي واسطه ترين احساس در بيان ديدگاههاي شخصي و
ذهنيتهاي هنرمند در رابطه با جهان هستي است "و ايرج 
اسكندري معتقد است: "طراحي، تفكر مجردي است كه با علامات 
رمزگونه نگاشته شده است. "
بهمن آزموده نيز گفته است: "طراحي، پرسپكتيو ندارد" و
منوچهر معتبر بر اين باور است كه "طراحي، هنري بي واسطه 
است و يك بيان تصويري مستقل. "
شهلا حبيبي، يكي از اعضاي هيات انتخاب نمايشگاه نيز
طراحي را چنين تعريف مي كند: "طراحي تجربه لحظه است و
اين ويژگي لحظه است كه هنرمند را با راز و رمزهاي دنياي 
درون و برون مرتبط مي كند. "و فرشته غازي راد نيز در اين 
باره گفته است: "طراحي ملموس و عيني كه مورد نياز ما در
نمايشگاه طراحي است، اجراي اثري خلاق براي دستيابي به 
بيان احساس و انديشه انسان است كه در آن عناصر بصري خط، 
لكه و نور به بالاترين مرتبه سادگي برگزيده شده باشند. "
با توجه به تعاريف اساتيد و هنرمندان نقاشي و هنرهاي 
تجسمي، در مي يابيم كه بين طراحي عام و خاص خلط مبحث شده 
است، بين طراحي به معني عام مانند آن چيزي كه در كتابهاي 
آموزش هنري به دانش آموزان آموخته مي شود تا چگونه ايده 
ذهني خود را با حداقل خط و نقطه و در حداقل زمان ارائه 
دهند، با طراحي به معني خاص مانند يك اثر كولاژ آكرليك 
روي چوب كه در نمايشگاه در معرض ديد قرار گرفته بود. 
در همين تعاريف ضد و نقيض است كه بين طراحي هاي دكوپاژ
يك كارگردان و شعرهاي يك شاعر همساني هايي ديده مي شود. 
پرسش اينجاست كه نتيجه اين تعدد ذهنيت در برپايي يك 
جريان هنري چيست؟
آمارها مي گويند 4891 اثر به دبيرخانه ارسال شده است كه 
با توجه به ميزان كمي نمايشگاه نقاشي يا نگارگري، حجم 
قابل ملاحظه اي است. حال، هيات انتخاب بر چه اساسي از
ميان اين آثار تنها 282 اثر را در بخش مسابقه 
پذيرفته اند و همين تعداد نيز از ويژگي هاي مشتركي 
برخوردار نيستند، معلوم نيست. اولين واكنش هر بيننده اي 
در نمايشگاه نسبت به آثار به نمايش درآمده، اين است كه 
معيار و ميزان انتخاب و حذف چه بوده است. هر اثري كه به 
نوعي طراحي - كه عام و خاص - در آن به چشم بخورد، در
نمايشگاه موجود است. اين چنين دامنه انتخابي نشان از سعه 
صدر يا آزادي انديشه نيست، بلكه نتيجه عدم شناخت از
موضوع و مهمتر از همه، نداشتن حداقل ديدگاه مشترك بين 
برگزاركنندگان نمايشگاه است. آيا درست است وقتي كه به 
اذعان تمامي هنرمندان مصاحبه شده در نشريات نمايشگاه، 
هنرهاي تجسمي از ضعف طراحي رنج مي برد، اين چنين حركتي 
انجام گيرد كه نتيجه آن سردرگمي بيشتر علاقه مند و
دانشجويان است؟
تا زماني كه نمايشگاهي برپا نشود، هميشه اين اميد وجود
دارد كه اولين قدم باعث شروع راهي از پيش طراحي شده و
منظم است ; اما اگر اولين قدم نيز از نظم و هدف عاري باشد، 
آيا مي توان به آينده اميد بست؟
پروانه صالح 
* تمامي نقل قولها از نشريات نمايشگاه برگرفته شده است

خطر نابودي ميراث فرهنگي و معماري كهن 
در لاهور

واحد رسانه هاي خارجي: شهر لاهور در پاكستان زماني به 
عنوان يكي از مهمترين مراكز فرهنگي جنوب آسيا شناخته 
مي شد و تا 400 سال پيش مركز حكومت امپراتوران مغول و از
آن پس نيز شهري درخشان طي فرمانروايي و سلطه انگليسي ها
بود. اما همان طور كه در اين گزارش خواهيم خواند
نگرانيهايي وجود دارد كه برخي آثار معماري اين شهر كه 
گنجينه هايي ماندگار هستند، از بين خواهند رفت. 
به گزارش تلويزيون بي. بي. سي، لاهور مدرن و امروزي در قلب
ايالت پنجاب قرار دارد; اين شهر تركيبي است از بخشهاي 
قديم و جديد كه به زودي يك هزار و پانصدمين سالگرد تولد
خود را جشن خواهد گرفت. 
اين جشن بي سابقه خواهد بود، تاريخ طولاني اين شهر بر
همه روشن است. از زمان سلطه انگليسي ها كه چند قرن به 
عقب برگرديم، به معماريهاي درخشان امپراتوران مغول 
مي رسيم. اما اين تاريخچه منحصر به فرد، به نام توسعه، 
به سرعت در خطر نابودي افتاده است. در اين شهر، بقايايي 
از تاسيسات سامانه آبرساني زمان فرمانروايي مغولها را
مي توان ديد كه به قرن 17 ميلادي برمي گردد اين سامانه 
براي آبرساني به باغهاي مشهور" شالاما" ساخته شده بود. 
بولدوزرها تنها زماني متوقف شدند كه مردم دست به اعتراض 
زدند. يك پاكستاني مي گويد: "اينها جزو آثار باستاني بود. 
حتي در فهرست آثار باستاني جهان هم جاي گرفته بود و
نابود كردن آن غيرقانوني است. "اما تاريخ، قرباني يكي از
شيفتگي هاي دولت پاكستان يعني راهسازي شده است. مقامهاي 
دولتي اين كشور مي خواهند پيشرفت و توسعه فيزيكي را به 
هر قيمتي به دست بياورند. يك قرباني بالقوه ديگر تاريخي 
هم در اين شهر قرار دارد كه فداي جنون مدرن شدن خواهد شد: 
" بازار تواينتن "هم اينك اين بازار به طرز بدي مورد
بي توجهي قرار گرفته است و به سرعت رو به نابودي مي رود. 
در زمان سلطه انگليسي ها" بازار تواينتن "شكوه و جلالي 
داشت كه در سالهاي 1860 به اوج خود رسيد. 
هنوز شماري از دكانداران در اين بازار هستند كه نگران 
خراب شدن آن مي باشند و مي گويند به جاي آن مي خواهند
برجهاي دفاتر بازرگاني بسازند. شخصي به نام فاضل كريم 
مي گويد: "ما نبايد ميراث فرهنگي مان را به دست خود
نابود سازيم. "اين بازار پيشتر مركز درخشان شهر لاهور
بود، ولي در حال حاضر رفته رفته آن را خراب مي كنند. 
دكتر" اعجاز انوار" هنرمند سرشناسي است كه جنگ 
برضدنابودي آثار تاريخي لاهور را به عهده گرفته است. وي 
مي گويد، اين مسابقه اي برضد زمان است. او مي گويد: "هر
روز مي بينيم برجهايي براي جاي دادن دفاتر بازرگاني 
ساخته مي شود. آنان تصور مي كنند با ساخت بناهاي جديد، 
شهر را توسعه داده اند، اما به خاطر جهلشان تمام بناهاي 
زيباي تاريخي را خراب مي كنند، آنان در حال تغيير حالت 
شهر هستند. حتي ديوارهاي قرون وسطايي شهر هم، در حال 
نابودي است، بازرگاني و تجارت به تدريج جاي اين ديوارهاي 
افسانه اي را مي گيرند. اما استثناهايي هم وجود دارد. در
لاهور قهوه خانه اي مشهور وجود دارد كه متعلق به يكي از
مشهورترين هنرمندان پاكستان به نام اقبال حسين است. وي 
جنگي شخصي را براي نجات اين شهر قديمي رهبري مي كند. 
اقبال حسين مي گويد: 40 تا 45 درصد تمام اين ساختمانهاي 
زيبا، درهاي قديمي و ايوانهاي كوچك(بالكن)چوبي تخريب
شده اند. اين كارها همين طور ادامه دارد تا اين كه كسي 
بيايد و بگويد تخريب ميراث هاي غني فرهنگي بس است. "يك 
مقام دولتي مي گويد: "ما اقداماتي به عمل آورده ايم تا
قلعه لاهور را بازسازي كنيم و شكوه پيشين را به آن 
بازگردانيم. اما واقعا"، نياز بيشتري به اقدامات دولتي 
است. "
روال تخريب به قدري شديد است كه انسان درمي ماند كه 
مقامهاي دولتي چه چيزي را مي خواهند جشن بگيرند. جشني كه 
در پايان سال جاري خواهد بود چيزهايي كه در خطرند
ميراث هاي فرهنگي لاهور يكي از شهرهاي باستاني پاكستان 
است.

بقعه خديجه خاتون در قم اثر ملي شناخته 
شد

بناي بقعه متبركه "خديجه خاتون "در جاده قم - اصفهان در
فهرست آثار ملي كشور به ثبت رسيد. 
به گزارش خبرنگار همشهري به نقل از مدير ميراث فرهنگي 
استان قم، بناي امامزاده(خديجه خاتون منسوب به دختري از
فرزندان امام صادق(ع))بنايي است 8 ضلعي با گنبد منشوري 
كه در 30 كيلومتري مسير جاده قم - اصفهان و در جوار
روستايي به همين نام قرار دارد. 
اين بقعه از جمله هفت امامزاده ارزشمند و تاريخي قم است 
كه به دستور غياث الدين امير محمد فرزند خواجه علي صفي 
(از امراي مستقل قم)در سال 770 هجري قمري بنا شده است. 
معمار اين بنا به استناد كتيبه هاي بسيار زيباي گچبري 
حسن بن علي خلوالبنا و گچبر هنرمند بنا علي بن محمد
ابوشجاع بنا يكي از هنرمندان پرآوازه هنر گچبري منطقه قم 
در قرن هشتم هجري قمري است.

برنامه هاي هنري ايران دردوبي

دهكده ايران در دوبي از 11 اسفند آينده تا 12 فروردين 
سال 79 به منظور عرضه محصولات ايراني برپا مي شود. 
در طول مدت برگزاري نمايشگاه، برنامه هاي هنري همچون 
موسيقي محلي، مراسم آييني، نمايش، خيمه شببازي و ديگر
برنامه هاي هنري توسط هنرمندان ايراني به معرفي هنر
ايراني مي پردازند. 
همچنين در روز 27 اسفند مصادف با عيد قربان كه روز ملي 
ايران اعلام شده است، برنامه هاي ويژه اي توسط هنرمندان 
ايراني در دهكده جهاني اجرا خواهد شد.

سمفوني در سينما فلسطين

گروه هنري: درپنجاه و نهمين برنامه سينماي آينده كه روز
دوشنبه بيستم دي ماه در سينما فلسطين برگزار مي شود، 
فيلم 35 ميلي متري "سمفوني "و چهار فيلم ديگر به نمايش 
گذاشته مي شود. در اين برنامه به همراه فيلم "سمفوني "
كار علي اكبر آقاجاني، چهار فيلم ديگر به نام هاي "شعري 
كه زندگيست ! "(بابك شيرين صفت)، تماشا(بهنام صفري)،
" افكار الكتريكي "(بوريس جوني)از كشور آلمان، و" ماهي 
دختر" به كارگرداني فريبرز كامكاري به نمايش گذاشته 
خواهد شد.

18 فيلم در جشنواره آبادان

گروه هنري: فيلم هاي بخش كودكان و نوجوانان و جامعه 
نخستين جشنواره فيلم هاي موضوعي آبادان اعلام شد90 فيلم 
بادكنك سفيد، به خاطر هانيه، ابراهيم، بچه هاي آسمان، 
مسافر جنوب، سفر شبانه، مرد كوچك و چرخ در اين بخش از
جشنواره به نمايش در مي آيند. 
در بخش سينماي اجتماعي در آينه دفاع مقدس نيز فيلم هاي 
ليلي با من است، كيميا، هيوا، شيدا، آژانس شيشه اي و
فرياد به نمايش درمي آيند. 
براساس اين گزارش سه فيلم مرد عوضي، شوخي و آدم برفي 
فيلم هاي برگزيده نخستين جشنواره فيلم هاي كمدي شهركرد
هستند كه در بخش ره آورد جشنواره شهركرد به روي پرده 
خواهند آمد.

نگارخانه برگ

نمايشگاه آثار افشان كتابچي و نمايشگاه عكس مهرداد
/ميرهادي تا 22 /دي نمايشگاه نقاشي پيمان حبيبي و
نمايشگاه نقاشي /منيژه صحي تا 23 /دي از ساعت 9 تا 12 و
15 /تا 18 نشاني: خيابان ولي عصر، نرسيده به ميرداماد، 
كوچه دامن افشار، /شماره 1/12 تلفن 8886659.

نگارخانه الهه

نمايشگاه نقاشي /فلورفيض بخش تا 16 /دي از /ساعت 16تا20
نشاني: خيابان آفريقا، گلفام، /شماره 47 تلفن 2054128.

گالري سيحون

نمايشگاه گروهي هنرمندان عكاس، نقاش و مجسمه ساز در
استقبال از ورود به سال /دوهزار تا 16 /دي از ساعت 10 تا
/ 18 نشاني: خيابان خالد اسلامبولي، كوچه چهارم، /پلاك 30
تلفن 8711305.

نگارخانه افرند

نمايشگاه عكس "پلك پريشان 2000" آثار كورش اديم و رافي 
/آوانسيان تا 15 /دي از ساعت 15 /تا 20 نشاني: خيابان 
مطهري، خيابان اورامان، شماره 10.

نگارخانه شيث

نمايشگاه نقاشي /گروهي تا 25 /دي از ساعت 16 /تا 20
نشاني: خيابان ولي عصر، جنوب پارك دانشجو، كوچه شيرزاد
شرقي، /پلاك 41 تلفن 6709185.

جلسه بازجويي سعيد حجاريان تشكيل شد

گروه اجتماعي: سعيد حجاريان مديرمسئول "صبح امروز" 
سه شنبه اول وقت اداري به همراه وكيل مدافع خود غلامعلي 
رياحي در شعبه 1410 دادگاه حاضر شده و مرتضوي تاآخر وقت 
اداري از وي بازجويي و تحقيقات كرد. 
در پي معرفي و حضور حجاريان، دادگاه مطبوعات دستور اعاده 
اوراق جلب وي راصادر كرد. 
سعيد حجاريان درجلسه روز سه شنبه دادگاه مطبوعات به 3
مورد از 18پرونده اتهامي عليه روزنامه صبح امروز پاسخ 
داد و باتوجه به پايان وقت اداري از دادگاه مهلت خواست 
تا ادامه رسيدگي به اين پرونده به روزچهارشنبه موكول شود
كه مورد موافقت دادگاه قرار گرفت. 
قرار است سعيد حجاريان در جلسه روز چهارشنبه بازجويي به 
15 مورد شكايت جديد خود پاسخ دهد. 
سعيد مرتضوي رئيس دادگاه در مورد سخنان غلامعلي رياحي 
وكيل سعيد حجاريان مبني بر عدم دريافت احضاريه اظهار
داشت: باتوجه به اينكه آقاي حجاريان به همراه وكيل مدافع 
خود حدود دو ماه پيش به اين دادگاه مراجعه و نسبت به 
مطالعه 10فقره از 18 پرونده جديد اقدام و يك هفته براي 
تدارك دفاع و تهيه مدارك و بررسي مستندات از دادگاه مهلت 
خواسته بودند، همچنين باتوجه به گزارش واحد ابلاغ مبني بر
تحويل و ابلاغ قانوني 8 فقره اخطاريه مربوط به 
پرونده هاي جديد، چنانچه وكيل متهم چنين ادعايي كرده 
باشد ادعاهاي وي مردود و غيرموجه است. 
گفتني است احضاريه هاي مورد اشاره به آدرس سابق روزنامه 
صبح امروز ارسال شده است در حاليكه آدرس اين روزنامه 
مدتها است تغيير كرده است.

روابط كاري موفق چگونه شكل مي گيرد؟

همه افرادي كه در سازمانها انجام وظيفه مي نمايند اعم از
مدير، سرپرست، كارمند و كارگر، از لغات و كلمات به صورت 
مستمر استفاده مي كنند. همه افرادي كه در سازمانهاي 
صنعتي، تجاري و خدماتي و ساير موءسسات مشغول بكار هستند و
يا به طور كلي در جامعه زندگي مي كنند، قبول دارند كه 
واژه ها، لغات و كلمات ابزاري اساسي و ضروري براي 
برقراري ارتباط مي باشند. حتي در پاره اي موارد كلمات 
مي توانند به عنوان نردبان پيشرفت و ترقي افراد واقع 
شوند. ارتباطات صحيح و موءثربخش عمده اي از مديريت كارآمد
است. يكي از جنبه هاي مهم ارتباط سخن گفتن و بيان مقصود
با كلمات است. 
بيان موءثر
سخن گفتن و بيان كلمات براي برقراري ارتباط با ديگران 
است. اين حقيقتي آشكار است كه بيان موءثر در تعامل و
رابطه با ساير افراد معنا پيدا مي كند. شنونده هميشه 
گوينده را در ذهن خود ارزيابي مي كند. شنوندگان از خود
مي پرسند كه از سخن گوينده چه چيزي را درك و دريافت 
مي كنند، با پيدا كردن جواب اين پرسش سخنور و گوينده 
ارزيابي مي گردد. 
" مهارت سخن گفتن را مي توان توانائي سخن شمرده و فصيح 
گفتن ناميد، به نحوي كه فهم بحث پيچيده فني يا تخصصي 
براي مردم عامي آسان گردد. اگر فردي برجسته و دانشمند
نتواند عقايد و نظرات خود را با ديگران در ميان بگذارد، 
علم و دانش او بي ثمر خواهد ماند. 
موفقيت سخنران مبتني بر واكنش شنوندگان است، اگر مستمعان 
به روشي مطلوب واكنش نشان دهند، سخنراني موءثر بوده است، 
در حقيقت سخنراني موءثر برقراري يك ارتباط انساني است. 
متاسفانه سخنراني بعضي افراد مانند آن است كه با خودشان 
صحبت مي كنند و در پايان براي شنوندگان فقط كسالت باقي 
مي ماند. يك نوشته يا متن نبايستي با صداي يكنواخت در
جمع قرائت شود، در اينگونه موارد لازم است شنوندگان را
به شيوه هاي مختلف مشتاق و سرحال نگه داشت. 
نكاتي در يك سخنراني خوب وجود دارد كه بيشتر مردم عادي و
مديران درباره آن فكر نمي كنند، مانند طرح سئوال توسط
گوينده، زيرا طرح سئوالات دقيق و تفكرانگيز عامل مهمي در
برقراري ارتباط قوي و موءثر است. "(1)
گزارش شفاهي 
هر مديري بايستي قادر باشد به اعضا هيات مديره، مديران 
عالي و بخشهاي تخصصي سازمان خود گزارش شفاهي بدهد، 
همچنين براي آگاهي دادن، توضيح خواستن متقاعد كردن و
تشويق كاركنان با آنها صحبت كند. بخصوص اگر مدير يك كار
تخصصي انجام مي دهد بايد قادر باشد مفاهيم خاص حرفه اي 
را به صورت روشن بيان كند، به نحوي كه ديگران كه لزوما" 
متخصص نيستند، سخنان او را بفهمند و در تفكر وي سهيم 
شوند. 
" تعدادي از مديران جوان از اين فكر بيهوده رنج مي برند
كه سخنراني در جمع مانند بازيگري است و كاري است كه از
همه افراد برنمي آيد. اين تفكر و پيش داوري موجب مي شود
كه اينگونه اشخاص حالت تدافعي پيدا كنند و از بيان مطالب
ضروري در جمع اجتناب كنند. 
واقعيت آن است كه اينگونه افراد ترسشان از آشكار شدن 
محدوديت هايشان در سخن گفتن است. اين نوع تفكر مايه تاسف 
است. اگر فردي مطلب باارزشي در ذهن دارد نه تنها بايد
آنرا بيان كند بلكه لازم است آن را بصورت كاملا" موءثر
ابراز نمايد. بهرحال اگر فردي احساس مي كند كه از سخن 
گفتن در جمع دچار ترس و دلهره مي شود، خود فرد بايستي به 
دنبال علت باشد و آن را كشف نمايد در اين صورت مي تواند
خود را از ميان مشكلات نجات دهد. "
" بعضي افراد فكر مي كنند كه اگر در هنگام سخنراني از
لوازم و ابزار معمول مانند پروژكتور يا صفحه نمايش و
ديگر لوازم استفاده كنند عدم مهارت در سخنراني آنها
آشكار نمي شود، ولي اين امر واقعيت ندارد، چون با وجود
همه اين ابزار اگر سخنران نتواند به سئوال شنوندگان پاسخ 
دهد، مشكل همچنان باقي است. 
چاره كار و راه حل مشكل راحت بودن و دور كردن دلهره و
نگراني از خود است. كساني كه در هنگام سخن گفتن در جمع، 
دچار دلهره و نگراني مي شوند از كارائي آنها كاسته 
مي شود و دلهره موجب تغيير صدا، تنفس غيرعادي، خشك شدن 
دهان مي گردد و حالتي را در گوينده بوجود مي آورد كه 
فكرش به سوي همه چيز غير از شنوندگان منحرف مي گردد. "(2)
ارتباطات دوجانبه 
" شايد بزرگترين مانع ارتباط موءثر در يك سازمان اين باشد
كه بسياري از سازمانها به ارتباطات دو جانبه اعتقاد
ندارند آنها ممكن است درباره ارتباط دوجانبه زياد صحبت 
كنند. اما در حقيقت، ارتباطات عبارت است از ارسال 
دستورات و طرح سئوالات از بالا و دريافت گزارش و توضيح 
درباره آنها از سوي سطوح پايين سازمان، ارتباطات دو
جانبه موءثر به معناي توضيح دادن، طرح سئوالات، انتقادات 
از بالا به پائين و بالعكس(و نه فقط يك جانبه)است. 
بزرگترين مانع ارتباط موءثر احتمالا" اين است كه بيشتر
روءسا علاقه مند به شنيدن مطالبي هستند كه موجب تاييد
نظرات خودشان و نشان دهنده موفقيتشان است. روءسا برحسب
سرشت انساني شان، دوست ندارند خبرهاي نامطلوب بشنوند و
آدمهاي اطراف آنها هم بر همين منوال عمل مي كنند. 
در نتيجه مانع بزرگي در راه ارتباطات واقعي پديد مي آيد. "
بنابراين اين نحوه رفتار مدير و خواسته نارواي وي موجب
مي شود كه اولا" خودش از واقعيت هاي موجود سازمان دورشده 
و در ثاني افراد به صورتي رفتار خواهند كرد كه دچار
خودسانسوري شده و از بيان موءثر و ابراز خبرهاي واقعي 
خودداري خواهند نمود و در بيان مطالب خود جنبه 
محافظه كاري را رعايت مي نمايند و در سخن گفتن از مطالب
كليشه اي و قالبي مورد نظر مدير استفاده مي كنند و در
حقيقت ارتباط از حالت دو جانبه و موءثر به ارتباط يك 
جانبه ناموءثر تبديل مي گردد. 
شيوه بيان موءثر
بهرحال براي اينكه كلام و بيان مدير و يا به طور كلي هر
شخصي در ديگران اثر داشته باشد و بهترين نتيجه را از
بيان مطالب خود بدست آورد رعايت چند نكته ضروري است. 
* به زباني ساده سخن بگوييد و از بكار بردن عبارت و
جملات پيچيده اجتناب كنيد. 
* در حد تجربيات شنوندگان صحبت كنيد. اگر بخواهيد خيلي 
تخصصي صحبت كنيد، احتمالا" شنوندگان عقايد جديد شما را
نخواهند فهميد. 
* درباره موضوع و مطلبي كه اطلاع يا دانش لازم نداريد، 
اظهارنظر نكنيد. به عبارت ديگر انسان خردمند فقط سخن 
دانسته مي گويد. 
* هر مطلب و موضوع را در محل و زمان مناسب خود مطرح كنيد
تا بيشترين نتيجه از آن حاصل شود. 
* از اطاله كلام و پرگوئي امتناع ورزيد و تا آنجائي كه 
مي توانيد از جملات كوتاه استفاده كنيد. 
* اگر مي خواهيد مطلب مفصلي را بيان كنيد در سخنراني خود
تنوع و تحرك بكار بريد و از بيان مطالب بصورت يكنواخت 
اجتناب كنيد. سخن يكنواخت كسل كننده است و شنونده زيادي 
نخواهد داشت. 
بطور كلي هر فرد بايد در استفاده از كلمات دقيق باشد، 
زيرا تجربه هاي ما، چه از نظر خودمان و چه در نظر ديگران 
به كمك همين كلمات معنا مي شوند. اگر در مكالمات خود با
اشخاص به نتايج مطلوب نمي رسيد، نگاهي دقيق تر به كلماتي 
كه به كار مي بريد بيندازيد و در انتخاب كلمات دقيق تر
باشيد. "(3)
حجت الله مهرياري 
پانوشت ها: 
1- حجت الله مهرياري - چگونه با همكاران مواجه شويم - 
روزنامه همشهري مورخ 27/7/77- صفحه اجتماعي. 
2- / پاركينسون رستوم جي - مهارتهاي مديريت - مترجم دكتر
مهدي ايران نژاد پاريزي - موءسسه تحقيقات و آموزش مديريت 
(وزارت نيرو)- 1376- صفحات 3536
3- حجت الله مهرياري - مهارتهاي انساني مديران - ماهنامه 
تدبير شماره 83- صفحه 30

چگونه بر عزت نفس خود بيفزائيم؟
بر موانع عزت نفس چيره شويم

در زندگي يك چيز مسلم است: همواره موانعي وجود دارند كه 
بايد بر آنها چيره شد. اين موانع براي آنكه درسهايي براي 
ما فراهم آورند كه از آنها بياموزيم، در نقاط حساسي برسر
راه زندگي ما قرار مي گيرند چيره شدن بر آنها بر رشد
شخصي ما مي افزايد و در ما عزت نفس ايجاد مي كند، زيرا
درمي يابيم كه توانايي توفيق را داريم. 
اگر همه چيز به خوبي و آساني پيش رود، نه چالشي خواهيم 
داشت و نه هدفي. گرچه لزومي ندارد كه زندگي مجموعه اي از
موانع باشد، با اين حال چيره شدن بر موانع بخشي از زندگي 
است. 
در رويارويي با موانع بزرگ است كه ما بيشترين رشد را
مي كنيم و از بزرگترين دستاوردهاي شخصي برخوردار مي شويم. 
مي آموزيم كه تبديل دردسر به سرخوشي و سختي به سازگاري 
امكان پذير است. وقتي توفيق رفيق شود، به خود تبريك 
مي گوييم و وقتي ناكامي به سراغ ما آيد، فرصت ديگري به 
خود مي دهيم و درصدد آموختن درسهايي از اين ناكامي 
برمي آييم مي دانيم كه هدف ما پيشرفت است، نه كامل شدن. 
چيره شدن بر موانع بر رشد شخصي ما مي افزايد و در ما عزت 
نفس ايجاد مي كند، زيرا درمي يابيم كه توانايي توفيق را
داريم. 
نوشته: دكتر ب. رابينسن 
ترجمه: دكتر منوچهر غيبي



داستان نفت

نفط جنوب!(1)روزنامه ناهيد
پس از اينكه در سال 1280 ش. امتياز استخراج و
بهره برداري از نفت وگاز نيمي از ايران براي مدت شصت سال 
به ويليام دارسي انگليسي داده شد، در سال 1288 ش. "شركت 
نفت انگليس و ايران "تمام حقوق و تعهدات ناشي از امتياز
را خريداري كرده و به فعاليت پرداخت. دولت ايران بابت حق 
امتياز تنها 16% سود خالص ساليانه شركت را به اضافه 
ساليانه دو هزار تومان دريافت مي كرد صاحب امتياز از
پرداخت ماليات، عوارض وحقوق گمركي براي كليه زمين هايي 
كه در اختيار داشت و همچنين ماشين آلات و وسايلي كه وارد
كشور مي كرد و جميع محصولات نفتي كه صادر مي كرد، معاف 
بود. حجم واردات شركت به اندازه كل واردات كشور بود و
اگر از اين كالاها عوارض گرفته مي شد مبلغ آن به دو
برابر حق امتياز نفت، بالغ مي گشت ! ضمنا" كمپاني نفت 
انگليس و ايران سه برابر حق امتيازي را كه به ايران 
مي داد به عنوان ماليات بر درآمد به دولت انگليس 
مي پرداخت. قيمت نفت ايران از بقيه كشورهاي نفت خيز
منطقه مثل بحرين، عراق و عربستان كمتر و تقريبا" يك سوم 
آنها بود; به علاوه مزد كارگران ايراني شاغل در صنعت نفت 
نيز نازل ترين مزد در ميان كارگران ساير صنايع كشور بود
وحتي كفاف خوراك آنها را نمي داد. از سال 1293 طبق 
قراردادي كه بين دولت انگلستان و شركت نفت منعقد شد اين 
شركت بايد عمده سوخت مورد نياز نيروي دريايي انگلستان را
به قيمت نازلي تامين مي كرد، به اين ترتيب قسمت اعظم 
احتياجات سوخت ناوگانهاي انگليسي در طول جنگ جهاني اول 
توسط نفت ايران برطرف شد. چرچيل دركتاب" بحران جهاني "
خود نوشت: 
" در جنگ اول جهاني، ادارات دولتي انگليس در اثر استفاده 
از مواد قرارداد با شركت نفت انگليس و ايران و خريد نفت 
به قيمت ارزان تر از بازار، هفت و نيم ميليون ليره سود
برده اند. شكي نيست كه اين تعهد شركت براي فروش ارزان 
نفت، نقض تعهد با ايران بود; چرا كه سود شركت و در نتيجه 
حق امتياز ايران را كه 16% سود شركت بود پايين مي آورد و
اين قرارداد باعث خسارات زيادي به دولت و ملت ايران شد. "
(ادامه دارد)
تهيه كننده: رويا زارع 
كاريكاتورها از آرشيو حميد ساهر

مديران مسئول "گلستان ايران "و
" گلستان نو" به دادگاه مطبوعات احضار شدند

گروه اجتماعي: مديران مسئول هفته نامه محلي "گلستان 
ايران" و" گلستان نو" در استان گلستان به شعبه اول 
دادگاه عمومي گرگان احضار شدند. 
فروزان آصف نخعي مديرمسئول هفته نامه گلستان ايران روز
سه شنبه در گفتگوبا خبرگزاري جمهوري اسلامي گفت: وقت 
دادرسي از سوي رياست شعبه يك، سي ام ديماه تعيين شده است. 
وي افزود: اين درحالي است كه هنوز هيچ گونه تفهيم 
اتهامي براي دفاع متهم در روز دادرسي از سوي رياست شعبه 
مذكور انجام نشده است وي گفت: چنين شيوه اي خلاف آئين 
دادرسي است و اميد است به جهت تازه تاسيس بودن استان 
گلستان كه دادگاه مطبوعات آن نيز بتازگي آغاز به كار
كرده روال بررسي پرونده براساس قانون مطبوعات پيش برود و
محاكمه در حضور هيات منصفه برگزار شود. از سوي ديگر محمد
آذري مديرمسئول نشريه گلستان نو شاكيان اين نشريه را
دانشگاه علوم پزشكي استان و اداره آموزش و پرورش بخش 
آزادشهر ذكر كرد. 
وي افزود: دادگاه مطبوعات براي رسيدگي به اين شكايات در
روزهاي پنجشنبه شانزدهم و بيست و سوم دي ماه تشكيل جلسه 
مي دهد. 
استان گلستان تنها سه هفته نامه و يك ماهنامه دارد كه 
بدليل مشكلات متعددترتيب انتشار آنها منظم نبوده و به 
" گاهنامه "تبديل شده اند.

فلاسفه و دانشمندان نظر مي دهند; مغز و
روح چه ارتباطي با هم دارند؟

در قرن ميلادي گذشته، پيشرفتهاي زيادي در زمينه شناخت 
فعاليت مغز به دست آمده در مركز پژوهشهاي مرتبط با اين 
زمينه، اين پرسش دو هزار و پانصد سال است كه ذهن فلاسفه 
و در روزگار اخير روانشناسان را به خود مشغول داشته است 
كه چگونه مغز با روح در ارتباط است. 
به گزارش خبرگزاري آلمان، به رغم پيشرفتهاي ياد شده، 
مطالب زيادي در اين عرصه وجود دارد كه هنوز بي پاسخ 
مانده است، از جمله، مساله تكامل يا به عبارت ديگر توسعه 
رواني ژنتيك مغز. دانشمندان معتقدند كه تكامل مغز و
تكامل روح، مسائلي است كه اطلاع زيادي درباره آن وجود
ندارد. 
پروفسور گرهارد روث استاد دانشگاه برمن كه در سال 1994
كتاب" مغز و واقعيت آن "را منتشر كرد، مي گويد: هنوز
معلوم نيست مغز انسان چرا اين قدر بزرگ است، هر چند كه 
بزرگترين مغز يك جانور زنده نيست. وي خاطرنشان كرد: "ما
دريافتيم كه عامل اساسي بزرگي مغز، اندازه بدن است. يعني 
نخستين گام تكاملي مبتني بر مغز يا ظرفيت ذهني نيست، 
بلكه به اندازه بدن بستگي دارد. "
نهنگ آبي و نهنگ اسپرم از موجوداتي هستند كه مغز بسيار
بزرگتري به نسبت انسان دارند، اما باهوش تر نيستند. اين 
پرسش كه چرا جانوراني كه مغز بزرگتري از انسان دارند، 
هوشمندتر نيستند، هنوز بي پاسخ است. به علاوه، به نظر
نمي رسد شمار سلولهاي عصبي در مغز، پاسخ آن باشد. 
بيشترين تعداد سلولهاي عصبي در انسان و در فيلها وجود
دارد و البته فيل، هوشمندي خاصي ندارد. 
استيون پينكر دانشمند آمريكايي، تلاش خود را به حل اين 
سوءال معطوف كرده است كه چگونه تفكر در مغز شكل مي گيرد. 
هسته مركزي نظريه جديد وي، اين است: آگاهي كاري است كه 
مغز به انجام مي رساند. مغز عمدتا" اطلاعات را پردازش 
مي كند. تفكر، نوعي محاسبه است. 
پينكر بر اين اعتقاد است كه روح سامانه اي از يكانهاي 
رياضي است كه با انتخاب طبيعي به صورتي شكل گرفته است كه 
مي تواند مشكلات زندگي انسان را به منزله شكارچي و
گردآورنده حل كند. اين نوعي از زندگاني است كه پيشينيان 
ما در قسمت اعظم دوران تكامل به آن شكل مي زيستند. 
برخلاف تصور همگان، تكامل بشر را نه تنها به غرايز، 
واكنشها و الگوهاي مشخص رفتاري همچون نياز به پرخاشگري و
رفتار مرزگرا مجهز كرده است، بلكه نوعي رايانه عصبي 
كارآمد در ما تعبيه كرده است. 
پينكر در توضيح مي گويد: نرم افزارهاي رايانه اي چگونگي 
پردازش اطلاعات را به شيوه اي كارآمد و هوشمندانه نشان 
مي دهد. او ادامه مي دهد: "افكار و اعمال انسان مي تواند
نتيجه برنامه اي بسيار پيچيده باشد. "
راث با گفته هاي پينكر در مورد تكامل و اينكه ممكن است 
فشار انتخاب سبب رشد مغز و پيچيدگي آن و ايجاد روح شده 
است، موافق است، اما درعين حال خاطرنشان مي كند كه اين 
ادعا هيچ سندي ندارد و مي توان آن را غير محتمل دانست. 
اخيرا" سميناري در مورد موضوع "مغز، آگاهي و روح "در
آلمان برگزار شد ديدگاهي كه عمدتا" در اين گردهمايي 
مطرح شد، آن بود كه آگاهي انسان را، صرفا" نمي توان ناشي 
از قوانين فيزيك دانست. صحبت از چيزي مي شد كه از نظر
كيفي، تازه است. به علاوه، حاضران يادآوري مي كردند بين 
فرايندهاي عصبي و روح، رابطه ضرورتا" تحليلي وجود ندارد. 
هارالد شوندورف استاد فلسفه معتقد است: "انسان به يمن 
قدرت روح خود، به جاودانگي و الوهيت كشيده مي شود و
مي تواند به تجديد حيات در جسمي روحاني اميدوار باشد. "
روث گفت: "امروزه براي ما بديهي است كه هر آنچه 
مي انديشيم، احساس مي كنيم، آنچه به ياد مي آوريم و آنچه 
تصور مي كنيم و يعني تمام تلاشهاي فكري، همگي حالاتي از
آگاهي است كه ارتباط دقيقي با حالات مغز دارد. "

اميدهاي تازه ژن درماني براي بيماران 
قلبي

* در يكي از اولين گزارش هاي موفقيت آميز ناشي از
مطالعات ژن درماني، 
پزشكان به ما مي گويند چگونه مي توان به قلبهاي انسانها
آموخت كه خودشان را التيام ببخشند
همه ساله، حدود 000/400 آمريكايي تحت عمل جراحي باي پس 
قرار مي گيرند تا خون در سرخرگهاي مسدود شده قلبشان 
جريان يابد0000/500 بيمار ديگر، روش ديگري را
برمي گزينند كه آنژيوپلاستي ناميده مي شود. در اين روش، 
بادكنكهاي باريك باد شده، تنگناهاي يك مجرا را پاك 
مي كنند بيشتر كساني كه تحت اين عملهاي جراحي قرار
مي گيرند، به چيزي كه اميد چنداني به آن نداشتند، 
مي رسند، يعني زندگي دوباره. ولي معمولا" اين نتايج، 
موقتي هستند. پس از چند سال پيوند باي پس يا شريان باز
شده، مجددا" با لخته هاي جديد مسدود مي شود اغلب بيماران 
به دوره درمان ثانويه احتياج پيدا مي كنند. برآورد شده 
است كه از بين هر 10 بيمار قلبي، يك نفر آن چنان جراحت 
پيدا مي كند كه ديگر هيچ كاري براي آن نمي توان انجام 
داد. 
اين چشم انداز نااميد كننده، شايد در حال تغيير باشد. 
دانشمندان روش جديدي را مورد آزمايش قرار داده اند كه بر
اساس نوعي ژن - درماني است. تحريك قلب براي ايجاد رگهاي 
خوني جديدي كه جاي رگهاي فرسوده قديمي را بگيرند. 
پزشكاني كه در حال انجام اين كار هستند، با ديدن نتايج، 
بيشتر و بيشتر شگفت زده مي شوند. ولي تا چندي قبل كه 
محققان بلندپايه در اجلاسي در آتلانتا، ايده هاي جديد
خود را مطرح كردند هنوز آشكار نشده بود كه چقدر اين امر
پيشرفت كرده است. دكتر تاد رزنگارت از دانشكده پزشكي 
دانشگاه نورت وسترن مي گويد: "چون ما به دنبال روشي 
متفاوت براي ايجاد جريان خون هستيم، به طرف آنچه كه 
مي تواند در درمان درازمدت مرض قلب موءثر باشد، گام 
برمي داريم. "
در حال حاضر 1000 بيمار در 50 مركز پزشكي متفاوت به طور
آزمايشي تحت درمان قرار گرفته اند در اكثر موارد، درمان 
همراه با باي پس يا آنژيوپلاستي مرسوم بوده است. ولي 
نتايج اوليه، آنچنان دلگرم كننده بود كه پزشكان درمان 
جديدي را براي بيماران بدحالي آغاز كرده اند كه ديگر
نمي توانستند تحت عملهاي مرسوم قرار بگيرند. هنوز
سوءالهاي زيادي بدون پاسخ باقي مانده و بعضي از بيماران، 
جان خود را از دست داده اند(البته محققان علت مرگ آنها
را درمانهاي موجود نمي دانند). با اين حال، اگر درمان 
جديد به نتيجه برسد، صدها هزار مرد و زن مبتلا به بيماري 
قلبي، در چند سال آينده التيام مي يابند. 
پزشكان از مدتها قبل مي دانستند كه قلب مي تواند در
واكنش نسبت به افت ميزان خون حاوي اكسيژني كه دريافت 
مي كند، رگهاي خوني اضافي توليد كند. ولي اغلب اوقات، 
روند انجام اين كار كه آنژيوزنسيس ناميده مي شود، خيلي 
كند است و آن قدر وسيع نيست كه حمله قلبي را دفع كند. 
حدود ده سال پيش، دانشمندان شروع به شناسايي پروتئينهاي 
خاصي كردند كه عامل رشد ناميده مي شدند و بدن انسان از
آنها براي ساخت رگهاي خوني جديد استفاده مي كند. اين 
پروتئينها، همانند سركارگر يك ساختمان درحال ساخت عمل 
مي كنند و مراقب هستند كه كارها به خوبي پيش بروند. 
آزمايش هايي كه روي حيوانات انجام گرفت، نشان داد كه 
براي كشاندن عوامل رشد به درون قلب، چندين راه وجود دارد. 
مي توان ژني را به تنهايي يا به طوري كه در يك پوشش 
ويروسي پيچيده شده باشد، تزريق كرد، تا به ماهيچه قلب
بگويد كه چگونه عامل رشد بسازد. يا مي توان ژن را ناديده 
گرفت و تنها محصول نهايي يعني خود پروتئين عامل رشد را
به كار گرفت. مزيت ژن - درماني اين است كه فقط يك بار
بايد انجام شود و خود ژن به توليد پروتئين عامل رشد
ادامه مي دهد. به كارگيري پروتئين به تنهايي باعث مي شود
كه پزشكان تسلط بيشتري بر اوضاع داشته باشند، واما اشكال 
آن اين است كه اين كار بايد هر چند ماه، يك بارانجام شود. 
چه ژنها به كار گرفته شوند و چه پروتئينها، هدف يكي است ; 
يعني پوشاندن قلب با تعداد زيادي رگهاي خوني كوچك.(جاي 
تعجب است كه با تعداد زيادي رگهاي خوني كوچك به مقدار
بيشتري از ماهيچه قلب مي توان رسيد تا با تعداد كمي 
رگهاي بزرگ)ولي اين مطلب، مشكل ديگري را به وجود
مي آورد. رگهاي خوني آن قدر كوچكند كه حتي با اسكن هاي 
امروزي قلب، كه داراي قدرت تجزيه و تحليل بالا هستند هم، 
نمي توان آنها را ديد. 
بيماران كمتر از درد سينه يا آنژين رنج مي برند و مدت 
بيشتري مي توانند به كارهاي سنگين بپردازند. از سازمان 
مواد غذايي و دارويي آمريكا كه بگذريم، بعضي از پزشكان 
با وجود گزارشهايي كه حاكي از نجات بيماران است، متقاعد
نمي شوند كه اين درمان موثر واقع شود. البته محققان 
اطمينان دارند كه پيشرفتهاي تكنولوژي كه در پيش رو داريم، 
به زودي اين امكان را فراهم خواهد ساخت تا وجود رگهاي 
خوني جديدي را نمايان سازند. 
به نظر مي آيد كه تا آن زمان، درمان آنژيوزنسيس به تعداد
بيماران روبه افزايشي كه ديگر اميدي به زندگي ندارند، يك 
شانس دوباره مي دهد و همان طور كه هر بيمار قلبي هم 
مي گويد، گاهي وجود همين شانس، كافي است. 
منبع: /تايم ترجمه: بي تا عسگري



تدوين تاريخچه مجلات رياضي قرن بيستم 
به مناسبت پايان قرن بيستم ميلادي، شوراي اجرايي انجمن 
رياضي ايران، كميته اي را مامور تدوين تاريخچه كليه 
مجلات منتشر شده در اين قرن كرده است. قرار است اين اثر، 
حاوي حداكثر سه مقاله از بهترين مقالات مندرج در هريك از
اين مجلات نيز باشد. از مديران مسئول و كليه افراد مطلع 
تقاضا شده است اين كميته را در انتشار اثري جاودان و
پربار ياري دهند. براي تماس با انجمن رياضي ايران، 
مي توان با صندوق پستي 41813145 و يا شماره تلفن هاي 
8808855 و 8807975 و نمابر 8807775 ارتباط برقرار كرد. 
همچنين كساني كه امكان دسترسي به پست الكترونيك دارند، 
مي توانند به نشاني زير با انجمن رياضي ايران، ارتباط
حاصل كنند: 
ir. ac. ipm. iranmath @ rose
كنفرانس رياضيات براي همه در دانشگاه كردستان 
به مناسبت سال جهاني رياضيات، كنفرانسي تحت عنوان 
" رياضيات براي همه "در 15 و 16 تيرماه 1379 در دانشگاه 
كردستان برگزار مي شود. شوراي برگزاركننده كنفرانس، از
كليه علاقه مندان به رياضيات، اعضاي هيات علمي، معلمان و
دانشجويان رياضي دعوت كرده است در اين كنفرانس به شكلي 
فعال شركت كنند. 
رياضيات در زندگي روزمره ; رياضيات، هنر و ادبيات ; 
رياضيات و بازيها، رياضيات و آموزش ; نقش رياضيات در تفكر
و نقش رسانه ها در عمومي كردن رياضيات به عنوان محورهاي 
تدوين مقاله تعيين شده است. 
دبيرخانه كنفرانس بين المللي رياضيات براي همه، در سنندج، 
خيابان پاسداران، دانشگاه كردستان، دانشكده علوم(گروه 
رياضي)واقع شده و با صندوق پستي 41666135 و شماره تلفن 
60075871. مي توان با اين دبيرخانه تماس حاصل كرد. 
نشاني الكترونيك دبيرخانه كنفرانس بين المللي رياضيات 
براي همه نيز چنين است: com. Unikord @ iran
نشر رياضي منتشر شد
شماره يكم از سال دهم نشر رياضي(شماره پياپي 19)كه 
تاريخ اسفند 1377 را بر شناسنامه خود دارد، توسط مركز
نشر دانشگاهي منتشر شد. مديرمسئول نشر رياضي سياوش 
شهشهاني است و هيات ويراستاران آن، متشكل از محمد اردشير، 
يحيي تابش، سياوش شهشهاني، سيامك كاظمي، اميدعلي 
كرمزاده و كاوه لاجوردي است. 
فهرست برخي از مطالب اين شماره از نشر رياضي به قرار زير
است: گفت وگو، اثبات خوب، اثباتي است كه بر آگاهي ما
بيفزايد، حساب دقيق حقيقي چيست؟ ابررويه هاي فضاي هذلولي، 
صد سال نمايش گروهكهاي متناهي، صدق رياضي، سنت پربار حل 
معادله، گزارشي از بحران مجله هاي پژوهشي رياضي و
كنفرانس رياضي در استراليا
كنفرانس سال جهاني رياضيات در استراليا، از دهم تا
چهاردهم ژانويه سال 2000 در دانشگاه ملبورن برگزار
مي شود.

316 هزار نفر تحت پوشش صندوق رفاه 
دانشجويان قرار گرفتند

گروه علمي فرهنگي: صندوق رفاه دانشجويان طي نه ماهه اول 
سال 1378 تعداد 318476 دانشجوي دوره روزانه را تحت پوشش 
قرار داده كه اين رقم در مقايسه با مدت مشابه سال قبل 
7459 نفر افزايش نشان مي دهد. 
به گزارش روابط عمومي وزارت فرهنگ و آموزش عالي، حميد
خوشگفتار رئيس صندوق رفاه دانشجويان با اعلام اين مطلب
افزود: تعداد موسسات تحت پوشش اين صندوق از 152 موءسسه در
نه ماهه اول سال 77 به 159 موءسسه در نه ماهه اول امسال 
افزايش يافته است. 
همچنين تعداد پرداختهاي وام شامل وام مسكن، وام ضروري، 
وام ازدواج، پرداخت وديعه مسكن، پرداخت وام بيمه خدمات 
درماني در سال جاري نيز افزايش يافته است. 
وي افزود: طي مدت يادشده درآمد اختصاصي صندوق از حدود 12
ميليارد و 131 ميليون ريال به حدود 17 ميليارد و 799
ميليون ريال و درآمد حاصل از سرمايه گذاري صندوق از
200912325 ريال به 1142017324 ريال افزايش يافته است.

خوشنويسان و هنرمندان برگزيده هفتمين 
معرفي شدند
نمايشگاه قرآن كريم

گروه علمي فرهنگي: برگزيدگان هنر خوشنويسي و هنرهاي سنتي 
هفتمين نمايشگاه قرآن كريم معرفي شدند. 
در مراسم بزرگداشت ياقوت مستعصمي خوشنويس برجسته 
جهان اسلام كه دوشنبه با حضور مسجدجامعي قائم مقام وزير
ارشاد و جمعي از هنرمندان و خوشنويسان كشور برگزار شد
هيات داوران از ميان آثار رسيده در دو بخش خوشنويسي و
هنرهاي سنتي هفتمين نمايشگاه قرآن كريم، برگزيدگان اين 
دوره از نمايشگاه را به شرح زير معرفي كرد: 
در خط نستعليق آقاي قائم مقامي براي نگارش تابلو الرحمن 
علم القرآن به عنوان نفر اول و سيد حيدر موسوي، سعيد
قادري، احمد پيله چي و بهنام كيالاشكي به عنوان افراد
برگزيده معرفي شدند. 
در خط شكسته علي اكبر رضواني، خسرو علي آبادي و كدخدايي 
و در خط ثلث اباصلت صادقي و كاشاني به عنوان افراد
برگزيده معرفي شدند همچنين در خط نسخ رضاسنگي به عنوان 
خوشنويس برگزيده معرفي شد. 
در بخش هنرهاي سنتي نيز هنرمندان برگزيده به اين شرح 
معرفي شدند: پارچه زري با آيه شريفه تطهير از مجموعه 
كارگاه زري بافي سازمان ميراث فرهنگي كشور. 
در رشته قلمزني احمد فيناستيان براي اثر قلمزني آيه 
شريفه الم نشرح كه تركيبي از سه فلز مس، برنج و نقره است 
و حسين عدلي در رشته معرق، حجت الله علوي براي نگارش اثر
سوره حمد و وان يكاد در رشته مشبك فلز، حميدرضا زنوبي 
براي نگارش سوره حمد در رشته چوب و مصطفي اخواص در اثر
مرغ بسم الله در رشته نگارگري برگزيده شدند.

چهارمين دوره انتخاب معلم پژوهنده 
برگزار مي شود

گروه علمي فرهنگي: چهارمين دوره برنامه انتخاب" معلم 
پژوهنده" به همت پژوهشكده تعليم و تربيت وزارت آموزش و
پرورش برگزار مي شود. پژوهشكده تعليم و تربيت آموزش و
پرورش ضمن دعوت از فرهنگيان علاقه مند جهت شركت در
چهارمين برنامه انتخاب" معلم پژوهنده "و تحقيق در مورد
مسايل آموزشي اعلام كردشركت كنندگان در اين برنامه 
رقابتي، مي توانند در زمينه هاي: چگونگي تدريس يك مفهوم 
علمي، حل مسائل رفتاري و يادگيري دانش آموزان در موارد
خاص، شيوه هاي نوين مديريت آموزشگاه و اداره كلاس، توليد
و به كارگيري وسايل كمك آموزشي و شيوه هاي امتحان و
ارزشيابي تحقيق كنند. علاقه مندان به شركت در اين برنامه 
مي توانند تا پايان بهمن ماه 78 با ارسال مشخصات خود به 
شوراي تحقيقات استان محل خدمت خود، در اين كار تحقيقاتي 
مشاركت داشته باشند.

استاد ايراني دانشگاه كانزاس: 70 درصد از
ذخيره مخازن نفت ايران برداشت نشده است

تهران- خبرگزاري جمهوري اسلامي: از آنجا كه ايران 
سرمايه كافي براي توسعه ميدان هاي نفتي خود ندارد، 
چاره اي جز انعقاد قراردادهاي بيع متقابل نيست. 
شاپور وثوقي استاد دانشگاه كانزاس آمريكا با اعلام اين 
مطلب به خبرنگاران افزود: آنچه كه در اين قراردادها مهم 
است، نظارت بر اجراي قرارداد در دوران بازپرداخت است. به 
طوريكه ميزان برداشت نفت از مخزن در دوران بازپرداخت به 
نحوي صورت نگيرد كه به مخزن آسيب وارد آورد و بعد از
پايان دوران بازپرداخت، ديگر نفتي براي كشور باقي نماند. 
وثوقي ديروز پس از سخنراني تحت عنوان "ازدياد برداشت نفت "
در دانشگاه صنعت نفت به خبرنگاران گفت: ميلياردها بشكه 
نفت خام هنوز در مخازن نفت خام ايران وجود دارد كه فقط
با اعمال روش هاي ازدياد برداشت نفت خام، قابل استحصال 
هستند وي گفت: تاكنون فقط برداشت اوليه از مخازن نفت خام 
ايران صورت گرفته كه در اين مرحله كمتر از 30 درصد ذخيره 
مخزن برداشت مي شود و فقط دو مورد تزريق آب، صورت گرفته 
است. وي درباره علت اعمال نشدن روشهاي ازدياد برداشت نفت 
خام در مخازن نفت ايران، گفت: علت اين امر نبود
برنامه ريزي دقيق براي ايجاد ارتباط بين بخش تحقيقات و
صنعت در ايران است. انجام طرحهاي تحقيقاتي به زمان زياد
و بودجه ثابت نياز دارد. 
تحقيقات صورت گرفته در دنيا بيشتر در مورد مخزن هاي غير
شكافدار بوده است و ايران بايد تحقيقات در خصوص ازدياد
برداشت نفت از مخازن شكافدار را انجام دهد. 
وثوقي درباره توسعه مخازن گاز در ايران گفت: توسعه مخازن 
گازي كشور بايد براي استفاده از گاز در داخل صورت گيرد، 
زيرا هزينه حمل و نقل و صادرات گاز گرانتر از نفت است. 
بدين ترتيب بايد نفت خام موجود در كشور براي صادرات در
نظر گرفته شود.

واردات خودرو سواري در يكي از
كميسيون هاي مجلس تصويب شد

گروه اقتصادي: واردات انبوه خودرو سواري، در هفته هاي 
گذشته موضوع مورد بحث محافل اقتصادي و كارشناسي از يك سو
و هزاران متقاضي خودرو از سوي ديگر بود در حال حاضر رقمي 
معادل 1000 ميليارد تومان از وجوه مردم در نزد
خودروسازهاي ايراني است تا آنها با توليد و عرضه خودرو
بتوانند نياز آنها را برآورده سازند. 
سودآوري نسبتا" بالاي واردات خودرو با توجه به شكاف 
نسبتا" گسترده ميان عرضه و تقاضا، اين كار را جذاب كرده 
است. 
يك مقام مسئول صنعتي كشور به خبرنگار ما گفت: برخي از
افراد و گروهها كه فعلا" نمي خواهم نام آنها را بگويم با
استفاده از وضعيت موجود يكي از كميسيون هاي مجلس را
متقاعد كرده اند كه واردات خودرو را در كميسيون تخصصي 
خود تصويب كنند. گفته مي شود كه اين كار انجام شده است. 
وي ادامه داد: براساس اطلاعات غيررسمي پس از تصويب نهايي 
اين طرح واردات انبوه خودرو سواري با سرعت آغاز خواهد شد. 
در سالهاي گذشته سرمايه گذاري هنگفتي براي افزايش ظرفيت 
خودرو در كشور صورت پذيرفته است واردات بي رويه خودرو
مي تواند اين سرمايه گذاري ها را بلااستفاده كند. علاوه 
بر اين افزايش ظرفيت توليد خودرو به توسعه صنعت 
قطعه سازي منجر شده و از اين طريق صدها هزار شغل ايجاد
شده است. واردات بدون برنامه ريزي خودرو مي تواند اين 
شغل ها را با خطر مواجه كند.

مديركل صنايع شيميايي وزارت صنايع: توليد
لاستيك خودرو4درصد افزايش يافت

گروه اقتصادي: تا پايان امسال 150 هزار تن لاستيك خودرو
توليد مي شود كه 15 درصد نسبت به پارسال افزايش خواهد
داشت. در 9 ماه گذشته 110 هزار تن لاستيك توليد شده است 
كه 4 درصد بيشتر از مدت مشابه پارسال است. 
محمود عدالتيان مديركل صنايع شيميايي وزارت صنايع ديروز
در جمع خبرنگاران گفت: تعدادي از كارخانه هاي توليد
لاستيك كه تحت پوشش دولت هستند ارز واريزنامه اي دريافت 
مي كنند و اين مساله مشكلاتي را براي آنها ايجاد كرده 
است. 
وي ميزان واردات مواد اوليه لاستيك خودرو را از ابتداي 
امسال تاكنون هشت ميليون دلار اعلام كرد وافزود اگر
كارخانه هاي لاستيك باكمك هاي دولت بتوانند نقدينگي كافي 
تامين كنند ميزان توليدات لاستيك درسال آينده از مرز
180 هزار تن خواهد گذشت. در اين صورت 20 تا 30 هزار تن 
ازمحصولات توليدي اين كارخانه ها به خارج از
كشورصادرخواهد شد. 
وي همچنين گفت: ارزبري توليد هركيلو لاستيك درداخل كشور
هشتادسنت است درصورتي كه درابتداي انقلاب ارز بري 
توليدهركيلو لاستيك دو دلار بود واكنون 65 تا 70 درصد
مواد اوليه لاستيك در داخل كشور توليد مي شود. 
مدير كل صنايع شيميايي وزارت صنايع افزود ميزان توليد
كارخانه هاي كاغذ ومقوا درپايان نه ماهه امسال به بيش از
سيصد هزار تن رسيده است كه بدين ترتيب توليد انواع 
كاغذهاي چاپ وتحرير، روزنامه، بهداشتي وصنعتي وانواع مقوا
نسبت به مدت مشابه سال قبل 13 درصدافزايش داشته است. 
امسال براي نخستين بار تاپايان آذرماه بيش از سي هزار تن 
كاغذ روزنامه درشركت چوب وكاغذ مازندران توليدشد وپيش 
بيني مي شود تاپايان امسال ميزان توليد كاغذ دراين 
كارخانه به 45 هزار تن برسد كه دراين صورت نود درصد
پيش بيني هاي صورت گرفته براي امسال تحقق مي يابد. 
وي ميزان نياز كشور رابه انواع كاغذ روزنامه حدود 55 تا
60 هزارتن اعلام كرد وگفت بااين ميزان توليد بيش از 80
درصد نياز اين محصول ازداخل كشور تامين مي شود.

با هماهنگي سازمان هاي مسئول زمان 
ترانزيت كالا كاهش يافت

گروه اقتصادي: با هماهنگي و توافق ميان گمرك، نيروي 
انتظامي و سازمان حمل و نقل و پايانه هاي كشور، مسيرهاي 
خاصي براي عبور كاميون هاي ترانزيت كالا تعيين شد و زمان 
عمليات عبور كالاي ترانزيت كاهش يافت. 
غلامحسين اميري معاون اداره كل دفتر ترانزيت و امور
بين الملل سازمان حمل و نقل و پايانه هاي كشور در گفتگو
با نشريه پيام حمل و نقل افزود، اين توافق ها از اواخر
آذرماه گذشته به اجرا درآمده است. 
وي يكي از عوامل مهم و موءثر در توسعه فعاليت ترانزيت را
سرعت عمليات و تشريفات ترانزيت و زمان نقل و انتقال كالا
دانست. متاسفانه كنترلهاي متعدد در طول مسيرهاي اصلي 
ترانزيت كشور، موجب طولاني شدن زمان عبور از قلمرو كشور
شده بود به گونه اي كه مسير حمل يك محموله ترانزيتي، از
مبدا بندرعباس به ساير مرزهاي خروجي 12 تا 15 روز طول 
مي كشيد بر اساس شرايط جديد توافقنامه كميته هماهنگي، 
ساماندهي و توسعه ترانزيت، اين مدت حداكثر به 4 روز كاهش 
يافته است. 
يكي از مواردي كه منجر به ايجاد پستهاي متعدد و بازرسي 
از سوي نيروي انتظامي شده بود تعدد مسيرهاي ترانزيتي و
پراكنده بودن آن است. بنابراين براساس توافقات جديد و
تسهيل در امر ترانزيت و نظارت و كنترل موءثر از سوي نيروي 
انتظامي و جلوگيري از تخلفات احتمالي، وسايل نقليه حامل 
كالاهاي ترانزيتي فقط در مسير تعيين شده در پروانه تردد
مجاز به حركت خواهند بود و پاسگاههاي نيروي انتظامي 
مستقر در مسير، فقط پروانه تردد وسيله نقليه را كنترل و
از مطالبه ساير مدارك خودداري مي كنند. 
علاوه بر اين، توافق شده است كه توقف و بازرسي كاميونها
در طول مسير ترانزيتي حداكثر به وسيله 3 پاسگاه انجام 
شود و در صورت ممهورشدن پروانه گمركي وسايل نقليه حامل 
كالاهاي وارداتي ترخيص شده از گمرك به وسيله اولين 
پاسگاه نيروي انتظامي، وسيله نقليه از كنترلهاي بعدي 
معاف است.

از بيست و پنجم دي ماه كاميونهاي سنگين 
به پايانه حمل ونقل كالاي تهران هدايت 
مي شوند

گروه اقتصادي: سازمان حمل و نقل و پايانه هاي كشور از
رانندگان كاميونهاي سنگين خواست به منظور كاهش آلودگي 
هوا از ورود به محدوده شهري تهران خودداري و براي توقف 
بارگيري و ساير امور از امكانات پايانه حمل و نقل كالاي 
تهران استفاده كنند. 
سازمان حمل و نقل و پايانه هاي كشور در همين زمينه از
راهنمايي و رانندگي و امور حمل و نقل نيروي انتظامي نيز
درخواست كرد از تاريخ بيست و پنجم دي ماه نسبت به هدايت 
كاميون ها از محدوده شهر تهران به ويژه خيابان فداييان 
اسلام، حد فاصل ميدان آزادگان و ميدان شوش به پايانه حمل 
و نقل كالاي تهران اقدام نمايند. 
پايانه حمل و نقل كالاي تهران كه براي احداث آن تاكنون 
بالغ بر 60 ميليارد ريال هزينه شده است، همزمان با هفته 
دولت و با حضور رئيس جمهوري مورد بهره برداري قرار گرفت. 
اين پايانه در زميني به مساحت 70 هكتار در كيلومتر 22
جاده ساوه و در حاشيه آزاد راه تهران - ساوه احداث شده 
است و ظرفيت نهايي آن، استقرار همزمان حدود 2 هزار
دستگاه كاميون و تريلر است.

تغييرات قيمت سهام

(سه شنبه 14 دي)
تغييرقيمت 
آخرين قيمت 
تعدادسهام معامله شده 
نام شركت 
1- 
5199
8219
شيشه و گاز
200
10500
1225
چيني البرز
110
7660
4704
چيني ايران 
607
12761
3000
كاشي نيلو
1
8603
1073
سيمان شمال 
16
3030
46601
سيمان فارس وخوزستان 
4- 
1079
51643
سيمان شرق 
50
4900
1000
سيمان صوفيان 
20- 
10730
500
سيمان مازندران 
2- 
4150
1000
آذريت 
20
2800
1800
چين چين 
12
1830
225
دشت مرغاب
85
7500
730
روغن نباتي پارس 
50- 
4050
5210
مارگارين 
99- 
4000
3000
بهپاك 
100
2100
3000
قندثابت خراسان 
1
6051
2238
روغن نباتي ناب
1
6663
1100
قندنقش جهان 
6
7651
47530
شركت شكر
20- 
12678
517
پارس مينو
56- 
6050
1532
شوكوپارس 
520
10920
51185
ساسان 
2
2112
11192
شهدايران 
10
2580
9000
نساجي بروجرد
1- 
1003
270
ايران پوپلين 
209
6669
1317
كارتن البرز
3
15234
160
افست 
67- 
4620
5520
كربن ايران 
1- 
9599
7986
پتروشيمي فارابي 
11- 
7900
2655
صنايع شيميايي ايران 
2
2850
64352
پتروشيمي خارك 
5
3401
137622
پتروشيمي اراك 
3
5327
3290
داروسازي جابرابن حيان 
8
4052
6052
داروپخش 
509
22512
4926
پارس دارو
1
7005
400
داروسازي سينا
104
2198
2000
البرزدارو
30- 
6100
23335
كف 
110
5000
3795
پاكسان 
50
8500
2570
الياف 
1
4405
23096
پارسيلون 
99
4199
15484
ايران تاير
4- 
3469
2205
كارخانجات توليدي تهران 
50
20385
4654
سپنتا
20
3100
1614
لوله وماشين سازي ايران 
8
4708
3193
صنعتي آما
40
2900
55150
بسته بندي ايران 
1- 
2639
100
جام دارو
11
3640
191
مس شهيدباهنر
2
7169
272
پمپ سازي ايران 
21- 
3135
3200
سرمآفرين 
5- 
2950
4160
ايران پويا
50- 
8650
272
لوازم خانگي پارس 
2
9402
2898
كابل البرز
14
3374
152711
كارخانجات صنعتي پيام 
19- 
3810
100907
ايران خودرو
4
2205
3415
گروه بهمن 
50- 
5500
8693
ايران خودروديزل 
61
1287
2000
پارس خودرو
1
1601
1500
نيرومحركه 
7
467
10937
حق تقدم نيرومحركه 
33
1833
128584
سرمايه گذاري ملي ايران 
25
3850
103728
توسعه صنايع بهشهر
11- 
2387
22506
سرمايه گذاري رنا
16
1036
750741
سرمايه گذاري ساختمان ايران 
64/2
44/1994
- 
شاخص كل قيمت سهام 
قيمت طلا وارز
گروه اقتصادي: قيمت فروش سكه بهار آزادي و طلا ديروز در
بازار تهران به اين شرح بود: يك بهار آزادي 61 هزار و
500 تومان، نيم بهار آزادي: 37 هزار و 500 تومان، ربع 
بهار آزادي: 20 هزار و 500 تومان، هر دلار آمريكا در
بازار غيررسمي ارز حدود 869 تومان عرضه مي شد و
واريزنامه صادراتي نيز بدون تغيير قيمت به ازاي هر دلار
5139 ريال دادوستد شد. 
اخبار كوتاه اقتصادي 
* نايب رئيس كميسيون نفت مجلس شوراي اسلامي گفت: 
قراردادهايي كه تاكنون وزارت نفت با شركت هاي نفتي خارجي 
منعقد كرده، مغاير با قانون ملي شدن صنعت نفت نبوده است. 
فرامند هاشمي زاده روز سه شنبه در گفت و گو با روزنامه 
انگليسي زبان ايران ديلي از قراردادهايي كه وزارت نفت 
براي توسعه ميادين نفت و گاز امضا كرده است حمايت كرد. 
وي گفت: حتي قراردادي كه پس از كودتاي 28 مرداد
باكنسرسيوم خارجي امضا شد نيزمغاير با قانون ملي شدن 
صنعت نفت ايران نبود. 
وي گفت: در مخالفت با قراردادهاي توسعه منابع نفتي كشور، 
بيشتر مسائل سياسي وحاشيه اي مدنظر قرار گرفته است. 
* براي انسجام فعاليتهاي صادراتي در بخش تعاون و خدمات 
كشور، تشكل هاي صادراتي با مديريت محوري اتاق تعاون 
جمهوري اسلامي ايران فعال شدند. در نخستين گردهمايي 
مديران اتحاديه ها و تعاوني هاي فعال در عرصه صادرات 
كشور اتاق تعاون موظف شد تشكل هاي صادراتي را در بخش 
تعاون و خدمات مديريت و نظارت كند. محمدرضا رمضاني 
دبيركل اتاق تعاون در اين گردهمايي كه با هدف تحقق توسعه 
صادرات غيرنفتي برپاشدبا اشاره به اينكه اتاق تعاون 
همراه و همفكر اتحاديه ها و تعاوني هاي خدماتي در بخش 
صادرات است گفت: توجه به فعاليت تشكلهاي صادراتي در اتاق 
تعاون همراهي با سياست محوري رياست محترم جمهوري اسلامي 
ايران مبني بر توسعه صادرات غيرنفتي در برنامه سوم 
اقتصادي، اجتماعي و فرهنگي است. 
* در اجراي سياستهاي اقتصادي دولت براي افزايش توليد
محصولات كشاورزي و دامي، اجراي طرحهاي زيربنايي و عمراني 
و نيز ايجاد اشتغال در هشت ماهه امسال 4 هزار و 67
ميليارد ريال تسهيلات به متقاضيان بانك كشاورزي پرداخت 
شده كه 9/14 درصد افزايش داشته است. 
* وزير بازرگاني و صنعت اندونزي در ديدار با سفير جمهوري 
اسلامي ايران در اندونزي بر آمادگي اين كشور براي ارتقاء
سطح مبادلات بازرگاني با ايران تاكيد كرد و گفت: جاكارتا
توسعه روابط اقتصادي با تهران را در صدر برنامه هاي خود
قرار داده است.

با نقاشي، خلاقيت كودكان خود را بارور
كنيم!

نگاهي به شيوه هاي كاربردي پرورش خلاقيت كودكان در خانه 
و مدرسه از طريق توجه ويژه به نقاشي ; 
هنر يكي از مهمترين و باارزش ترين درس هايي است كه در
اكثر مدارس به فراموشي سپرده شده است. بيشتر معلمان سعي 
مي كنند كه از ساعت اين درس، به عنوان ساعت كمكي براي 
جبران عقبماندگي و يا تقويت درسهايي مانند رياضي، علوم، 
اجتماعي و.. استفاده كنند. 
والدين نيز در خانه به هنر به عنوان يك سرگرمي و يا
گذران اوقات فراغت كودكان خود نگاه مي كنند و به ارزش و
اهميت اين رشته، زياد توجه ندارند. 
نقاشي، تئاتر، خوشنويسي، انشا و... كه به عنوان دروس هنر
تلقي مي شوند، اگر به اندازه دروس ديگر اهميت داده شوند، 
نه تنها به پيشرفت كودك در همه زمينه ها كمك خواهند كرد، 
بلكه باعث تقويت دروس ديگر كه به ناحق جاي هنر را
گرفته اند نيز، خواهند شد به همين منظور، براي آشنايي 
معلمان و والدين، به بررسي اثرات مهم نقاشي(يكي از دروس 
هنر)در پرورش خلاقيت كودك كه به نوبه خود، باعث رشد و
پيشرفت او در زمينه هاي درسي، اجتماعي، هوشي، اخلاقي و... 
مي شود، مي پردازيم. نقاشي كودكان بويژه در سنين پايين 
و در دبستان، انعكاس نيازها، نحوه تفكر، احساسها و
تجربه هاي كسب شده آنها است در حقيقت كودكان حرفهايي را
كه نمي توانند با واژه ها بگويند با تصوير مي زنند. به 
همين منظور، درك و فهم نقاشيهاي كودكان براي معلمان و
والدين بسيار مهم و ضروري است زيرا اين شناخت، باعث 
بهبودي و نزديكي روابط ميان آنها و كودكان مي شود كه اين 
امر نيز به پيشرفت كودكان كمك بسزايي مي كند پس بايد
دانست كه نقاشيهاي كودكان به ما كمك مي كند تا: 
* به درون آنها راه پيدا كرده و از احساسات، نيازها و
كمبودهايشان آگاه شويم تا بهتر بتوانيم براي رفع 
نيازهايشان و بروز صحيح احساساتشان برنامه ريزي كنيم. 
* به درك، فهم و ارزيابي كودكان از مسايل محيط اطرافشان 
و همچنين اطرافيانشان پي مي بريم. 
* به نحوه تفكر كودكان پي برده تا بتوانيم بستري براي 
رشد و پرورش خلاقيت آنها آماده كنيم. 
* به كشمكشها و دلهره هاي دروني كودكان پي برده و با
شناخت علت آنها سعي مي كنيم در رفع آنها به كودكان خود
كمك كنيم. همچنين وقتي آنها دلهره هايشان را روي كاغذ
منتقل مي كنند، احساس آرامش و راحتي بيشتري مي كنند. 
چه بايد كرد؟
براي اين كه بتوانيم از نقاشي كودكان در شناخت آنها
بيشترين بهره را ببريم و در جهت رشد و شكوفايي آنها قدم 
برداريم، از راه كارهاي زير مي توان استفاده كرد. 
نقاشي آزاد
در اين روش با توجه به نكات ويژه بدون اين كه موضوعي به 
كودك داده شود، آنها را تشويق مي كنيم تا درباره آرزوها
و هرچه كه دوست دارند نقاشي بكشند: 
* از كودكان بخواهيد درباره هر موضوعي كه مورد علاقه 
آنها است و يا آرزوهايشان، نقاشي بكشند و از دادن موضوع، 
الگو و يا كتابچه نقاشي به كودك خودداري كنند. 
* به نقاشي كودكان توجه كرده و با تشويق آنها، بخواهيد
كه درباره نقاشي خود صحبت كنند. 
* نقاشي كودكان را تصحيح يا دستكاري نكنيد. حتي كودك را
وادار نكنيد تا نقاشي را به دلخواه شما بكشد. 
* از مقايسه، ارزشيابي و نمره گذاري براي نقاشيهاي 
كودكان خودداري كنيد، زيرا نبايد به تكنيك نقاشي اهميت 
داده شود، بلكه مهم، تفكر نهفته در نقاشي است كه آن هم 
قابل نمره گذاري نيست. 
* نقاشي همه كودكان بايد مورد تشويق قرار گيرد و ضمن دقت 
به پيام نقاشي، جهت تقويت يا رفع آنها تلاش كنيم. 
كشيدن نقاشي براي داستان 
نيمه تمام 
اگر مي خواهيد توجه كودك را به موضوعي جلب كنيد و يا به 
كودك به طور غيرمستقيم موضوعي بدهيد، مي توانيد از اين 
شيوه با رعايت نكات زير استفاده كنيد: 
* داستان نيمه تمامي را براي كودكان تعريف كرده و از
آنها بخواهيد آخر داستان را با سليقه خودشان با نقاشي، 
كامل كنند. 
* در اينجا نيز تكنيك نقاشي مهم نيست، بلكه نحوه تكميل 
كردن پايان داستان مهم است و چون كودكان براساس نياز و
جايگزيني خودشان با قهرمان داستان، آن را تكميل مي كنند، 
بايد به پايان داستان آنها توجه داشت. 
* داستان نبايد پر شخصيت و شلوغ باشد تا باعث گيجي و
سردرگمي ذهني كودكان نشود. 
* داستان بايد باسن و پايه تحصيلي كودكان مشابهت و
نزديكي داشته باشد. 
* مكانهاي داستان و شخصيتهاي آن، بايد براي كودكان ملموس 
و آشنا باشد. 
* داستان بايد به گونه اي باشد تا كودكان به راحتي 
بتوانند با آن ارتباط برقرار كنند. 
* از كودكان بخواهيد تا آخر داستان را كه نقاشي كرده اند، 
با توجه به جزئيات نقاشي تعريف كنند. 
* چون، ممكن است پايان داستان هر كودك و در نتيجه نقاشي 
او با ديگران فرق داشته باشد، بنابر اين از مقايسه 
نقاشيهاي كودكان با يكديگر و امتياز دادن به آنها
خودداري كنيد و همه آنها را مورد تشويق قرار دهيد. 
گفتن يا نوشتن داستان براي نقاشي 
اين شيوه در پرورش تكلم و سخن گويي، تفكر و... تاثير
بسزايي دارد. براي استفاده از اين شيوه، بايد به نكات 
زير توجه داشت: 
* نقاشي آماده اي را كه مي تواند يك نقاشي و يا چند
نقاشي مربوط به هم باشند را در اختيار كودكان قرار دهيد
و از آنها بخواهيد كه براي آن داستاني را بنويسند و يا
تعريف كنند. 
* از آنها بخواهيد قبل از نوشتن و يا تعريف كردن 
داستانشان، به تمام اجزاي نقاشي دقت كنند تا داستانشان 
كاملتر باشد. 
* نقاشي يا نقاشيها نبايد زياد شلوغ و گيج كننده باشد و
حتما" بايد موضوعي براي گفتن يا نوشتن داستان داشته باشد. 
* نقاشي را از موضوع ساده شروع كنيد و سپس به موضوعهاي 
مشكلتر برويد. 
* نقاشي يا نقاشيها، نبايد به گونه اي باشد كه داستان 
آنها طولاني و نوشتن براي كودك خسته كننده باشد. 
* در كلاسها، ممكن است كه دانش آموزي داستاني را بگويد و
ديگران نيز همان را تكرار كنند. لذا از بقيه بخواهيد تا
با دقت در نقاشي، داستان دانش آموز اول را تكميل كنند. 
* از مقايسه، تصحيح و نمره گذاري داستانهاي كودكان 
بپرهيزيد و همه را مورد تشويق قرار دهيد. 
كامل كردن نقاشي 
در اين روش قسمتي از يك نقاشي و يا چند نقاشي مربوط به 
هم را كه موضوع داستاني دارد و كشيده نشده است، در
اختيار كودكان قرار مي دهيم تا آن را كامل كنند. براي 
اين منظور بايد به نكات زير توجه كرد: 
* از تعريف كردن موضوع داستان نقاشي خودداري كنيد و در
صورت لزوم، تنها توضيحاتي را در ارتباط با ابهامات موجود، 
به كودكان بدهيد. 
* در اين روش نيز تكنيك نقاشي مهم نيست، بلكه نحوه تكميل 
كردن نقاشي و پيام نهفته در آن مهم است كه با توجه به 
توضيحاتي كه از كودكان مي خواهيم، به آن پي مي بريم. 
* از كودكان بخواهيد كه درباره قسمتي كه كشيده اند، 
توضيح دهند و داستان كامل نقاشي را بگويند. 
در خاتمه بايد گفت كه معلمان از هر چهار روش ذكر شده 
مي توانند در ارتباط با موضوعات كتاب درسي، به عنوان 
تكليف خلاق و هدفدار نيز براي دانش آموزان استفاده كنند. 
* عباس فرهادي ثابت

پيام مديريت

طرح زمان بندي برپايه اولويت ها
با استفاده از اين تعاريف و اصطلاحات، وقت خود را براي 
كار براساس اولويت مديريت كنيد. 
* كارهاي با ارزش مستقيم. اولويت هاي نخست مثلا": انجام 
فروش، صحبت با كاركنان، نوشتن يك گزارش 
* كارهاي با ارزش غيرمستقيم. چيزهايي كه بعدا" نتيجه بخش 
خواهد بود مثلا": يادگيري مهارت هاي جديد، تعيين اهداف. 
* كارهاي بدون ارزش، اما ضروري. چيزهايي كه بايد انجام 
دهيد، اما ارزشي براي شما ندارد مثلا": پركردن فرم هاي 
اداري، پاسخ دادن به تلفن هاي ضروري. 
* كارهاي بدون ارزش و غيرضروري. مواردي مانند نوشتن 
گزارش هاي عادي كه هيچ گاه كارمندان آنها را نمي خوانند. 
حال، چگونه از اين تعاريف استفاده كنيم: 
* دست كم، يك هفته فعاليت هاي روزانه خود را يادداشت 
كنيد. آنچه را كه انجام داده ايد، بازنگري كنيد و هر
فعاليت را مطابق تعاريف ارزشي ذكر شده طبقه بندي كنيد. 
* مهم ترين مشتريان داخل و خارج از سازمان را كه شايسته 
بيشترين توجه از جانب شما هستند، فهرست كنيد سپس 
طبقه بندي فعاليت هاي هفته گذشته خود را با اين فهرست 
بسنجيد. 
* مشخص كنيد چه مقدار كار با ارزش براي مهم ترين مشتريان 
خود انجام داده ايد. 
* از مشتريان خود بپرسيد كه كدام يك از فعاليت هاي شما
در نظر آنها بيشترين ارزش را داراست. 
* از آنچه كه ياد گرفته ايد، براي طرح ريزي روزها، 
هفته ها و ماه هاي خود بر پايه فعاليت هاي باارزشي كه 
مشتريان شما مطرح كرده اند، استفاده كنيد. 
* لاري هارت 
7 قانون رضايت مشتري 
به گفته كن ماكوفسكي در نظر" گرفتن قوانين رضايت مشتري "
شما را پيشاپيش صف رقبا قرار خواهد داد: 
* با مشتريان بالفعل خود نيز چون مشتريان بالقوه رفتار
كنيد. 
* مشتريان را به چشم شريك و عضو گروه كاري خود ببينيد. 
* استخدام كردن را كاري جدي بدانيد و تنها بهترين ها را
استخدام كنيد. 
* به كاركنان خود، ابزارهاي مورد نياز را براي ايجاد
مهارت ها و توسعه توانايي هاي حرفه اي بدهيد و آنها را
براساس فعاليتشان ارزيابي كنيد و نه با ساعات كاري شان. 
* از شكايت هاي مشتري استقبال كنيد و مشتريان را دعوت به 
شكايت كنيد و تنها، در انتظار شكايت نباشيد. 
* گروه هاي درون سازمان را به تبادل نظر درباره راه هاي 
خشنود كردن مشتري واداريد و پيشنهادهاي موءثر را به كار
بنديد. 
نقش هايي كه مديران نبايد ايفا كنند
هرگاه شما با گروه كاري خود جلسه اي برگزار مي كنيد تا
به تجزيه و تحليل مشكلي بپردازيد، اطمينان حاصل كنيد كه 
نقش اين افراد را بازي نمي كنيد: 
* نقش "بازجو" كه سوءالاتي چون "چرا چند ماه قبل به اين 
فكر نيفتاديد" را مطرح مي كند. 
* نقش پاسخ دهنده اي كه پاسخ هايي چون "فقط يك راه حل 
درست وجود دارد" را بيان مي كند. 
* نقش داستان گويي كه با عباراتي چون "دوسال پيش كه چنين 
موقعيتي پيش آمد، ما اين كار را كرديم "به پشت سر نگاه 
دارد. 
* نقش پدر يا مادري كه با عباراتي قلمبه و سلمبه مي گويد: 
" چند بار بايد به شما بگويم، اين كار را نكنيد؟"

قطار تهران - مشهد از خط خارج شد

* 9 نفر از مسافران قطار مجروح شدند و مسافران پنج قطار
ديگر در مسير تهران - مشهد با پنج ساعت تاخير به مقصد
رسيدند
گروه حوادث: قطار مسافربري عادي كه از مقصد مشهد به سمت 
تهران در حركت بود شنبه شب در ايستگاه "سنخواست "سبزوار
8 واگن از ريل خارج و سه واگن از جمله واگن رستوران 
واژگون و 9 نفر زخمي شدند. 
به گزارش خبرنگار همشهري از مشهد مجروحين حادثه از سوي 
نيروهاي امداد به مركز درماني بخش جغتاي و بيمارستان 
امدادي سبزوار منتقل شدند. 
شاهدان حادثه علت واژگون شدن واگن هاي قطار مسافربري را
اشتباه در سوزن باني دانسته و اظهار داشتند سرعت زياد
قطار در ايستگاه موجب شد تا لوكوموتيوران كنترل قطار را
از دست بدهد. از سوي ديگر كارشناسان دليل اين حادثه را
شكستگي خط دانسته اند. 
اين حادثه موجب شد سه قطار مسافري كه از مشهد عازم تهران 
و پنج قطار كه از تهران عازم مشهد بودند به مدت پنج ساعت 
ديرتر از موعد به مقصد برسند. 
مسافران اين قطارها كه يك هزار و 87 نفر بودند با درهاي 
بسته قطار مواجه شدند و به مدت پنج ساعت بدون اينكه 
اطلاع داشته باشند قطار آنها به چه دليل متوقف شده با
اضطراب و دلهره شب را به صبح رساندند آنهاتوانستند 50
درصد از بهاي بليت خود را به دليل ديركرد به عنوان غرامت 
از راه آهن جمهوري اسلامي دريافت كنند. 
صديق پور مدير كل روابط عمومي راه آهن جمهوري اسلامي 
ايران اعلام داشت كه مسافران در سلامت كامل به سر
مي برند و ماموران فني راه آهن بدون فوت وقت در محل 
حادثه حاضر و بازسازي و تعمير خط آهن را از سر گرفتند. 
وي همچنين گفت: كميسيون عالي سوانح راه آهن به محل عزيمت 
كرده تا دلايل وقوع حادثه را بررسي كنند. 
گفتني است ايستگاه راه آهن "سنخواست "در 120 كيلومتري 
شمال غرب سبزوار در استان خراسان واقع شده است و از نظر
تشكيلات اداري و سازماني زير نظر حوزه مديريت راه آهن 
استان سمنان اداره مي شود. 
نكته حائز اهميت در انتشار خبر خارج شدن قطار از خط
اينكه اين خبر سه روز پس از حادثه به همشهري رسيده و علت 
آن هم ممانعت مديران راه آهن از انتشار آن بوده است كه 
در نهايت يكي از مسافران قطار اين خبر را در اختيار
خبرنگاران روزنامه قرار داده است. 
گزارش خبرنگار همشهري از سمنان نيز حاكي است كه مسئولان 
راه آهن استان سمنان پاسخگويي به پرسشهاي خبرنگاران 
پيرامون علت حادثه را به روابط عمومي راه آهن جمهوري 
اسلامي ارجاع داده است. مديركل روابط عمومي راه آهن 
جمهوري اسلامي ايران نيز در واكنش به اظهارنظر مسئولان 
راه آهن استان سمنان گفته است تاخير صورت گرفته در
جابجايي مسافران قطار يادشده، به علت مسافت طولاني مركز
امدادرساني به محل حادثه بوده است. 
وي علت ممانعت از خروج مسافران را شرايط جوي و تاريكي 
هوا و خطرات ناشي از آن يادكرده و گفته است راه آهن موظف 
است كه سلامت تمام مسافران را از مبدا تا مقصد تضمين كند.

سقوط دختر 12 ساله از طبقه سوم ساختمان

گروه حوادث: دختر دانش آموز 12 ساله اي در خانه اي در
خيابان ملك تهران در اثر سقوط از طبقه سوم ساختماني كشته 
شد. 
اين دختر كه مهتاب نام داشت از قسمت نورگير ساختمان به 
پايين سقوط كرد و در دم جان باخت. اين دختر دانش آموز
يكي از مدارس دخترانه بود و جسدش به اداره پزشكي قانوني 
حمل شد تحقيقات در اين مورد ادامه دارد.

13 سرنشين دو اتوبوس كشته و مجروح شدند

گروه حوادث: برخورد دو دستگاه اتوبوس در يك كيلومتري شهر
آوج، باعث مرگ 5 سرنشين اتوبوسها و زخمي شدن 8 تن ديگر
شد به گزارش خبرنگار همشهري از قزوين در اين حادثه 
اتوبوس شماره 114 ن 11 يزد به رانندگي محمود آقايي با
اتوبوس شماره 11723 بندرعباس - 86 به رانندگي ولي كاظمي 
برخورد كرد كه طي آن سه سرنشين اتوبوسها در دم و 2
سرنشين ديگر در حين انتقال به بيمارستان جان باختند.

برخورد دو قطار در نروژ

گروه حوادث: در برخورد دو قطار در نروژ سه تن كشته و
تعدادي از مسافران مجروح شدند. حادثه زماني رخ داد كه دو
ترن ريلي در دو خط موازي در حركت بودند كه يكي از آن دو
از ريل خود خارج شد.

توضيح درباره يك خبر

درپي درج خبري از خرمدره تحت عنوان "مردي همسرش را با
چاقو از پاي درآورد"، خانواده مقتوله در تماسي با همشهري 
اعلام كردند: مبلغ مورد ادعاي قاتل كه بهانه قتل قرار
گرفته دو هزار تومان بوده است نه دويست هزار تومان.

باند جعل اسناد قانوني متلاشي شد

* اعضاي اين باند 7 نفره گذرنامه، گواهينامه و كارت 
شناسايي اتباع خارجي را جعل مي كردند
گروه حوادث: اعضاي باند 7 نفره اي كه مدارك شناسايي و
دولتي خود را جعل مي كردند بوسيله ماموران اداره اطلاعات 
دستگير و متلاشي شدند. 
اين عده كه همگي از اتباع افغانستان هستند، گذرنامه، 
شناسنامه، گواهينامه و كارت شناسايي اتباع خارجي را جعل 
مي كردند. از اين عده 400 برگ جعلي تردد و 42 كارت 
شناسايي، 6 عدد كارت آبي ويژه افاغنه و مهر سنگي وزارت 
كشور ايران و افغانستان بدست آمد. 
اعضاي اين باند در منطقه مولوي تهران فعاليت داشتند و از
افغاني هاي مقيم ايران اخاذي مي كردند. 
متهمان پس از بازجويي و اقرار به جعل نزد قاضي 
علي پوريان رئيس شعبه 16 دادگاه عمومي مجتمع امام خميني 
با قرار لازم زنداني شدند. 
جاعلان در بازپرسي به تناقض گوئي افتادند و سعي كردند كه 
گناه كار خود را بگردن ديگري بياندازند. متهمان اقرار
نمودند كه همگي با هم، هم قسم شده بودند كه در صورت 
دستگيري اقرار به گناه نكنند. 
چند تن از افاغنه نيز اقرار به دريافت مدرك جعلي اعضاي 
اين باند كردند. اعضاي باند هم چنين اعتراف كردند كه هر
كدام چندين بار دستگير شده اند. 
تحقيقات بيشتر براي دستگيري عضو ديگر اين باند كه فراري 
است از سوي قاضي علي پوريان ادامه دارد.

قاچاقچيان خاويار در مازندران به دام 
افتادند

گروه حوادث: فرمانده يگان حفاظت منابع آبزيان استانهاي 
مازندران و گلستان گفت: در يك عمليات ضربتي يك باند
قاچاق خاويار و ماهيان خاوياري در منطقه ميانكاله چهار
كومه شرقي تازه آباد شهرستان بهشهر متلاشي شد. سرهنگ دوم 
پاسدارمحمدمحمودي روزسه شنبه افزود: ازاين باند قاچاق 
هفت كيلو و 200 گرم خاويار، 140 كيلوگرم ماهي خاوياري، 
يك دستگاه تراكتور، يك دستگاه موتوسيكلت، سه دستگاه لاكش، 
يكصد رشته دام فلسدار، دو دستگاه دوربين شكاري، يك 
دستگاه تلفن همراه وقايق موتوري كشف شد. وي گفت: اشياء و
لوازم كشف شده پس ازطي مراحل قانوني تحويل مقامهاي قضايي 
شد. وي جلوگيري ومبارزه با صيد غيرمجاز، مبارزه باقاچاق 
خاويار، مشخص نمودن مناطق حساس و آلوده، حفظ وحراست از
رودخانه در زمان تكثير، استحصال و رهاسازي، اجراي كمين 
دريايي وساحلي وبازرسي مقطعي از شناورها و صيدگاهها را
از جمله وظايف يگان حفاظت منابع آبزيان عنوان كرد. 
محمودي افزود: باتوجه به گستردگي كاروتجهيزبودن 
قاچاقچيان به وسايل مخابراتي لازم است مسوولان اموردراين 
زمينه راهكارهاي مناسبي را ارائه كنند. وي گفت: استان 
گلستان در نوار مرزي با داشتن مرداب، نيزار و باتلاق و
خليج گرگان پناهگاه مناسبي براي فعاليت قاچاقچيان درفصول 
مختلف سال به ويژه در زمان صيد ماهيان خاوياري و
استخواني است. وي ادامه داد: با توجه به اين امر واحدهاي 
گشت ساحلي و دريايي موجودآنچنان كه بايد قادربه جلوگيري 
كامل ازآنان نيستند.

فرار دختر 14 ساله از خانه بخاطر آزار
نامادري

گروه حوادث: دختر 14 ساله اي كه پس از متاركه پدرومادرش 
از خانه گريخته بود، ديروز از سوي قاضي تحقيق دادگاه 
جنايي 1604 مورد بازجويي قرار گرفت. 
اين دختر كه "پري "نام دارد دانش آموز يكي از مدارس 
راهنمايي تهران است و در بازجويي به قاضي نظري گفت: پدر
و مادرم چندي قبل با هم متاركه كردند و من در خانه تنها
شدم. 
در اين مدت نامادريم با من نمي ساخت و مرتب به اذيت و
آزارم مي پرداخت، من را در خانه تنها مي گذاشت و در را
قفل مي كرد. وقتي احساس كردم نامادريم تصميم دارد مرا
خفه كند و از سر راه خود بردارد از خانه پدرم به خانه 
عمه ام فرار كردم. 
در پايان بازجويي قاضي اعلام كردادامه تحقيقات در
مورد اين پرونده در محل حادثه انجام مي گيرد.

برخلاف قانون اساسي و قانون مطبوعات 
نويسنده اي به خاطر يك انتقاد به شش ماه 
زندان محكوم شد

گروه حوادث: نويسنده مقاله "شوشتر مهد علم و اجتهاد" 
مندرج در روزنامه تعطيل شده سلام به تحمل شش ماه حبس و
چهل ضربه شلاق تعزيري توسط شعبه سوم دادگاه عمومي شوشتر
محكوم شد. به گزارش خبرنگار ما از اهواز دكتر منوچهر
كرامت به اتهام نشر اكاذيب عليه فرمانداري و شهرداري 
شوشتر و با توجه به مطالب مندرج در نشريه سلام، در
دادگاهي بدون حضور هيات منصفه محكوم شد. نامبرده در مقاله 
مذكور از روند طرح تعريض خيابان طالقاني اين شهرستان و
تخريب منازل واقع در يك كوچه گله كرده بود. براساس قانون 
فعلي مطبوعات مديرمسئول هر نشريه مسئوليت مطالب مندرج در
نشريه را به عهده دارد و دادگاه با حضور هيات منصفه 
رسميت مي يابد. اين در حالي است كه در اين دادگاه هيات 
منصفه حضور نداشتند و شخص نويسنده محكوم شده است.

در يك نظرسنجي در انگليس منچستريونايتد
بخت اول قهرماني باشگاههاي جهان معرفي شد

گروه ورزشي: در شرايطي كه امشب نخستين دوره مسابقات 
فوتبال قهرماني باشگاههاي جهان در برزيل آغاز مي شود، 
براساس نظرسنجي صورت گرفته در انگليس منچستريونايتد بخت 
اول قهرماني اين بازيها اعلام شد. 
براساس گزارش خبرگزاري رويتر، در اين نظرسنجي 
" كورينتيانس "يكي از دو تيم برزيلي همراه با
منچستريونايتد در زمره مدعيان معرفي شده است و
واسكودوگاما برزيل، رئال مادريد اسپانيا، نكاگ مكزيك، 
رجاكازابلانكا، النصر عربستان و ملبورن استراليا در اين 
نظرسنجي در رده هاي بعدي ايستادند. 
اين مسابقات از امشب با شركت 8 تيم از 5 قاره جهان در دو
شهر" سائوپولو" و" ريودوژانيرو" آغاز مي شود.

لبنان براي ميزباني فوتبال جام ملتهاي 
آسيا آماده است

گروه ورزشي: كنفدراسيون فوتبال آسيا از روند آمادگي 
لبنان براي ميزباني دوازدهمين دوره مسابقه هاي فوتبال 
جام ملت هاي آسيا تقدير كرد. رقابت هاي فوتبال جام 
ملت هاي آسيا در سال 2000 از 20 مهرماه 1379 به مدت 18
روز در لبنان برگزار خواهد شد لبنان به عنوان ميزبان و
عربستان به عنوان قهرمان دوره پيش به همراه 10 كشور برتر
مسابقه هاي مقدماتي، مرحله پاياني پيكارهاي فوتبال 
جام ملت هاي آسيا را در 3 ورزشگاه شهرهاي صيدا، طرابلس و
بيروت برگزارمي كنند.

كردهاي تركيه خواستار تلاش جهاني براي 
استقرار صلح در تركيه شدند

راديو حزب كارگران كردستان تركيه "پ. ك. ك "گفت: اعضاي 
نخستين گروه صلح اين حزب در پيامي به مناسبت آغاز سال 
2000، خواستار تلاش جهاني براي برقراري صلح در تركيه 
شدند. 
اعضاي اين گروه شامل هشت تن از مسئولان "پ. ك. ك "هستند كه 
اول اكتبر سال گذشته ميلادي به درخواست "عبدالله اوجالان "
و براي نشان دادن حسن نيت كردهابراي پايان دادن به جنگ 
داخلي، خود را در ناحيه "شمدينان "تركيه به مقامات دولتي 
تسليم كردند. 
اين راديو روز دوشنبه افزود: دراين پيام كه از زندان شهر
" موش "صادر شد، آمده است، اوضاع سياسي تركيه در ماه هاي 
اخير به سمت اصلاحات جهت گيري كرده و در اين شرايط
برقراري صلح از هر زمان ديگري قابل دسترس تر است. 
در اين پيام جنگ هاي 15 ساله زمينه ساز تحولات 
سياسي اخير تركيه عنوان شده است. 
اين راديو گفت: در اين پيام آمده است، طرح صلح "اوجالان "
مناسبترين راه براي حل قطعي مشكل كردها و دولت تركيه 
است.

دهها اسلامگرا در سوريه دستگير شدند

* دور دوم مذاكرات دمشق - تل آويو با مشكل روبرو شد
روزنامه" الحيات "ديروز نوشت: سوريه صدها تن از
اسلامگرايان، فلسطينيان و چپ گرايان را بازداشت كرده است. 
به گزارش خبرگزاري فرانسه از بيروت، روزنامه الحيات 
ديروز به نقل از منابع مطلع عرب نوشت: اقدامات 
سخت گيرانه اي در ماه دسامبر گذشته صورت گرفته كه موجب
درگيري با نيروهاي امنيتي شده است و در جريان اين 
درگيريها، سه پليس سوري جان خود را از دست دادند. 
اين روزنامه همچنين نوشت: مقامهاي سوريه بيم آن دارند كه 
برخي از احزاب در جريان مذاكرات سوريه - اسرائيل نظم 
عمومي را بر هم زنند. 
به نوشته روزنامه الحيات، حزب نجات اسلامي نيز با انتشار
بيانيه اي اعلام كرده است كه حدود شصت تن از اعضاي اين 
حزب پيش از آغاز مذاكرات بازداشت شدند. اين حزب اعلام كرد: 
بازداشت اعضاي آن در تاريخ سيزدهم دسامبر يعني دو روز
پيش از آغاز مذاكرات صورت گرفته است. 
الحيات نوشت: سخت گيري مشابهي نيز در لبنان كه سوريه 
حدود سي وپنج هزار نيرو در آنجا دارد، صورت گرفته است. 
اين در حالي است كه دومين دور مذاكرات دمشق و تل آويو، 
با مشكلات جدي روبرو شده است. 
به گزارش خبرگزاري فرانسه، مذاكرات صلح سوريه و اسرائيل 
در مورد دستور كار گفتگوها، در اولين مرحله از دومين دور
آن با بن بست مواجه شد. 
بيل كلينتون رئيس جمهوري آمريكا كمي پيش از نيمه شب
دوشنبه وارد" شفر داستاون "محل برگزاري مذاكرات در
واشنگتن شد، اما نتوانست آنگونه كه اميدوار بود يك ديدار
سه جانبه با" ايهود باراك "نخست وزير اسرائيل و فاروق 
الشرع وزير امور خارجه سوريه برگزار كند. 
روءساي هيات هاي سوري و اسرائيلي در مورد اولويت موضوعات 
مورد بحث در اين دور از مذاكرات با هم اختلاف دارند. 
سوريه تاكيد دارد كه استرداد بلنديهاي استراتژيك جولان 
كه در سال 1967 به اشغال اسرائيل درآمد و همچنين خطوط
مرزي، در اولين مرحله مورد گفتگو قرار گيرد. 
به گفته مقامهاي دو هيات، اسرائيل مي خواهد ابتدا مسايل 
امنيتي و عادي سازي مناسبات با سوريه مورد بحث قرار گيرد. 
جيمز روبين سخنگوي وزارت خارجه آمريكا كه تلاش داشت شكست 
مذاكرات را كم اهميت نشان دهد اين مسئله را كه ممكن است 
رئيس جمهوري آمريكا بار ديگر به شفر داستاون باز گردد، 
رد نكرد. 
اما به نظر مي رسد رسيدن به يك توافق هنوز نامشخص است. 
يكي از وزيران اسرائيل در گفتگويي با راديو تل آويو گفت: 
ايهود باراك در مورد دستور كار گفتگوها با سوريه 
عقبنشيني نمي كند و همواره خواهان آن است كه مسايل عادي 
سازي روابط و مسايل امنيتي پيش از عقبنشيني از جولان 
مورد مذاكره قرار گيرد.

پيروزي سوسيال دمكرات ها در انتخابات 
پارلماني كرواسي

احزاب مخالف كرواسي در انتخابات پارلماني اين كشوربه 
پيروزي چشمگيري دست يافتند. 
به گزارش خبرگزاري رويتر، احزاب سوسيال دمكرات و سوسيال 
ليبرال بيش از 50درصد آرا را كسب كردند. در اين حال حزب
حاكم دمكراتيك كرواسي متعلق به فرانيو توجمان 
رئيس جمهوري فقيد اين كشور با كسب كمتر از 30 درصد آرا
به شكست در انتخابات اعتراف كرده و پس از يك دهه حكومت 
استبدادي قدرت را واگذار كرد. راديو دولتي اعلام كرد، 
عمده ترين ائتلاف مخالف به رهبري ايويكا راكان از رهبران 
سابق حزب كمونيست درصدر احزاب قرار دارد. 
نظرسنجي هاي انجام شده نيز حاكي از پيروزي سوسيال 
دمكرات ها و سوسيال ليبرال ها بود. 
در صورت قطعي شدن نتايج انتخابات، دولت آينده كرواسي يك 
دولت چپ ميانه خواهد بود.

پوتين، دختر يلتسين را بركنار كرد

دياچنكو محرم اسرار يلتسين و روسيه بود
ولاديميرپوتين كفيل رياست جمهوري روسيه در آغاز اولين 
هفته كاري خود" دياچنكو" دختر بوريس يلتسين را از سمت 
مشاورت رئيس جمهوري عزل كرد. 
به گزارش خبرگزاري فرانسه، دياچنكو شخصيتي با نفوذ در
ميان" خانواده كرملين "كه متشكل از دستياران رئيس جمهور
و اعضاي كرملين مي شود، به حساب مي آمد. 
مخالفان كرملين اتهامات گسترده اي عليه وي مطرح كرده اند. 
پوتين ديميتري ياكوشكين سخنگوي كرملين را نيز بركنار كرد. 
مطبوعات و مقام هاي روسي معتقدند هيچ يك از فعاليت هاي 
سياسي و غيرسياسي يلتسين بدون هماهنگي با دياچنكو صورت 
نمي گرفت. ياكوشكين بعد از اعلام خبر بركناري خودش و
دياچنكو گفت، اين اجتنابناپذير است رئيس جمهور جديد
دستياران و اطرافيانش را خودش انتخاب مي كند. 
پوتين روز جمعه بعد از ورود به كرملين پيماني را مبني بر
حمايت از خانواده كرملين امضا كرد. تحليلگران معتقدند اين 
يك اقدام سمبليك بوده و هدف پوتين از آن نشان دادن قطع 
روابطش با گذشته است.

جنگ تبليغاتي هند و پاكستان بر سر
هواپيماربايي شدت گرفت

عبدالستار، وزير خارجه پاكستان روز سه شنبه گفت تلاشهاي 
هند براي منزوي كردن پاكستان موفق نخواهد شد. 
عبدالستار در اسلام آباد به خبرنگاران گفت اتهامهاي هند
در مورد دخالت پاكستان در هواپيماربايي براي منزوي كردن 
پاكستان است. 
وزير خارجه پاكستان گفت: هند هيچ سندي ارائه نداده كه 
حتي يك پاكستاني در پرواز هواپيماي هندي از نپال وجود
داشته است. 
وي افزود: وزير خارجه هند پيشتر از برخورد پاكستان با
هواپيماربايي قدرداني كرده بود ولي به صورت ناگهاني 
سياست خود در اين مورد را تغييرداد.

چالش هاي امنيت ملي ايران

هيرمند، آتش زير خاكستر(بخش آخر)
محمود عسگري 
طول هيرمند تا قبل از انشعاب در نقطه مرزي 1050 كيلومتر
و در بعضي منابع 1500 و حتي 1400 كيلومتر ذكر شده است. 
عرض آن در نزديكي مصب بين 200 تا 900 متر تغيير مي كند و
عمق آن به 3 تا 4 مي رسد. درحوزه آبريز هيرمند باران كم 
است و آب آن بيشتر از ذوب برفهاي ارتفاعات هندوكش تامين 
مي شود، بنابراين رژيم آن برفي - باراني و آب آن دايمي 
است ليكن جريان اين آب نامنظم مي باشد.(8)در حوزه آبريز
هيرمند متوسط 25 ساله ريزشهاي جوي(از سال 1372- 1347)
4/107 ميليمتر محاسبه گرديده است ولي درسالهاي اخير متوسط
بارندگي سالانه كمتر از 100 ميليمتر بوده كه از خشك ترين 
نواحي كشور محسوب مي شود رودخانه هيرمند جزء 10 رودخانه 
بزرگ و بااهميت قاره آسيا محسوب مي گردد و به عنوان خط
مرزي رسمي بين ايران و افغانستان مي باشد اين رودخانه 
براي ايران حائز اهميت بوده و در واقع هيرمند رگ حياتي 
سيستان بوده، مرگ و حيات اين استان ارتباط مستقيمي با
هيرمند دارد و از لحاظ اهميت قابل مقايسه با رود نيل در
مصر بوده و همچنين منبع تغذيه آبهاي درياچه هامون 
مي باشد. ميزان آبدهي آن به هامون به مراتب بيش از
مجموعه همه رودخانه هاي ديگر است. در نتيجه كاهش آب
هيرمند، اهميت اقتصادي درياچه هامون نيز تنزل يافته است. 
زيرا در گذشته، جدا از نقش مستقيمي كه رودخانه مذكور در
توسعه صنعتي وكشاورزي منطقه ايفاءمي نمود، با تامين آب
هامون سبب رونق صنايع جانبي مانند ماهيگيري و صنايع دستي 
نيز مي گرديد و همچنين هيرمند پس از ورود به ايران، در
سيستان، دلتاي حاصلخيز و پرنعمتي را كه زماني "مصر ايران "
ناميده مي شد، ايجاد مي نمود. امروزه كارايي و حاصلخيزي 
اين منطقه به دليل كمبود بارشها و آبهاي وارداتي به حد
ايده آل نمي رسد و حتي با اقدامات افغانستان كار به جايي 
رسيده كه گاه نياز ساكنان منطقه را به آب آشاميدني نيز
تامين نمي نمايد. البته نبايد نقش بادهاي محلي را ناديده 
گرفت. اين بادها با سرعت و گرماي زياد، تسريع كننده 
تبخير آبهاي سيستان محسوب مي شوند. همانگونه كه ذكر
گرديد اين رودخانه در طول مسير به دو شاخه پرنيان و
سيستان تقسيم مي گردد. شاخه سيستان عمدتا" در ايران جاري 
است كه دو سد انحرافي كهك و زهك در زابل با ظرفيت آبگيري 
به ترتيب معادل 23 و 45 متر مكعب در ثانيه(9)بر روي 
اين رودخانه احداث گرديده است. آب سدهاي مذكور قادر است 
حدود 65000 هكتار از اراضي جلگه سيستان را مشروب سازد. 
در سالهايي كه سيستان داراي آب قابل توجه بود، درياچه 
هامون همواره پر آب بود و در اثر وزش بادهاي موسمي محلي، 
آب درياچه كه داراي كيفيت مناسبي نيز مي باشد در زمينهاي 
اطراف درياچه پيش روي مي نمود و به نوعي اين اراضي را
آبياري مي كرد و بدين ترتيب مراتع منطقه توسعه مي يافت و
منبع تغذيه هزاران راس دام منطقه فراهم مي گرديد، ولي 
امروزه كه منطقه هامون دچار كم آبي مي باشد، قاعدتا" 
مراتع اطراف درياچه از بين رفته ودر نتيجه فعاليتهاي 
دامپروري كاهش يافته است. 
* نقش تاريخي رودخانه هيرمند در روابط ايران و افغانستان 
به طور كلي مي توان گفت كه مشكل اصلي ايران و افغانستان 
از آنجا آغاز شد كه رهبران سياسي افغانستان تحت حمايت 
بريتانيا در اوايل قرن 20 رودخانه هيرمند را يك رودخانه 
داخلي فرض كردند و هرگونه استفاده از آب آن را حق 
انحصاري خود دانستند. در 1896 بستر رودخانه هيرمند تغيير
نمود و باعث اختلاف طرفين شد. انگليس با حكميت خود و
تقسيم آب هيرمند- بدين ترتيب كه دوسوم آب آن رود به 
افغانستان و يك سوم به ايران تعلق داشته باشد كه بالغ بر
60 متر مكعب در ثانيه بود، مساله را فيصله داد لازم به 
ذكر است قبل از اين حكميت، افغانها تنها 16% آبهيرمند
را استفاده مي كردند. 
هر چند افغانستان بين دو جنگ جهاني بيشتر از دوسوم حق 
خود، از آب هيرمند استفاده كرد. در 1939(1318)نيز
اختلافاتي بين دو كشور ايجاد گرديد. به موجب قراردادي 
كه براي رفع اين مساله منعقد شد، آبرودخانه به طور
مساوي بين طرفين تقسيم، ليكن باز هم اختلافات حل نگرديد
وافغانها با كمك امريكاييها سدها و كانالهايي را بر روي 
هيرمند احداث نمودند كه باعث شد بيش از نيمي از آبهاي 
هيرمند به افغانستان سرازير شود. اين قرارداد تا 1351
پابرجا بود.(10)در اين سال مذاكراتي بين مقامات ايران و
افغانستان راجع به تقسيم آب رودخانه آغاز گرديد كه 
نهايتا" منجر به عقد پيماني شد كه به موجب آن، سهم ايران 
26 متر مكعب در ثانيه شد. نكته اي را كه مي توان از متن 
قرارداد دريافت اين است كه در بند" ج "آمده يك سال نرمال 
آبي، سالي است كه مجموع آب هيرمند 7/5661 ميليون متر
مكعب باشد با اين حساب در حالي كه حق آب ايران طبق 
قرارداد 1317، يك دوم بود طبق اين معاهده 5/3 برابر كمتر
شد. شايان ذكر است كه همچنان قرارداد مذكور معتبر
مي باشد.(11)
به طور كلي يكي از انواع اختلافات مرزي ناشي از تعيين 
مكان دقيق مرز است كه حاصل يكي از دو مورد ذيل است: 
1- در اثر تفسيرهاي گوناگون و بعضا" متضاد از اسناد
قانوني
2- تغيير مكان مرز طبيعي 
با توجه به اينكه مسير رودخانه هيرمند در طي قرون 
متمادي به دلايل مختلف از جمله كم و زياد شدن آب در
منطقه سيستان، تغيير مسير داده، به نظر مي رسد اختلاف 
ايران و افغانستان بر سر اين رود، از نوع دوم مي باشد. 
* نقش و جايگاه هيرمند در سيستم امنيتي كشور
استان سيستان و بلوچستان با وسعتي حدود 181 هزار
كيلومتر مربع درجنوب شرقي ايران 4/11% كل مساحت كشور ما
را تشكيل مي دهد. تراكم جمعيت در منطقه سيستان 8/33 نفر
در هر كيلومتر مي باشد مساله كم آبي يكي از معضلات اصلي 
توسعه اين استان محسوب مي شود. از طرف ديگر سيستان در
مجاورت با كشور افغانستان قرار گرفته كه به علت خلاء
قدرت- بخصوص پس از خروج نيروهاي شوروي(سابق)- گرفتار
جنگ داخلي و بي ثباتي مي باشد و سبب ناامني هاي زيادي 
براي كشورمان خاصه در دو زمينه، قاچاق مواد مخدر و ديگري 
تهديدات نظامي شده است كه هزينه زيادي براي كشور در
برداشته است.(12)اگر طالبان از ورود آب هيرمند به ايران 
جلوگيري نمايد- هر چند در ماههاي قبل يكبار اقدام به اين 
عمل نمود(13)- آنگاه ما بامشكلات جدي روبه رو خواهيم بود
زيرا، هيرمند به صورتي جريان دارد كه پس از آنكه تقريبا" 
تمامي آبهاي افغانستان را جمع آوري نموده به سمت جنوب
(ايران)حركت و دوباره از راه شيله شلاق به سمت 
افغانستان برمي گردد و به داخل گودزره مي ريزد. 
ميان گودزره و هيرمند فقط يك رشته كوه واقع شده است، 
اگر زيركوه يك تونل كشيده شود تمامي آب هيرمند به سمت 
اين گود جاري خواهد شد و آنگاه ديگر آبي به سمت ايران 
نخواهد آمد كه در آن صورت سيستان فلج خواهد شد و آبهاي 
زيرزميني تمامي بلوچستان وخراسان جنوبي پايين خواهد رفت 
و ما بايد تمامي جمعيت شهرهاي منطقه را از آنجا حركت 
دهيم كه يك آسيبپذيري وحشتناك است. لازم به ذكر است با
به انجام رسيدن پروژه سد كمال خان نيز ما شاهد چنين 
وضعيتي خواهيم بود. مساله كم شدن حجم ورودي آب هيرمند به 
كشورمان با توجه به اين مطلب كه، طبق آمار در بين 
حوزه هاي آبي كشور، حوزه هامون - هيرمند داراي يكي از
طولاني ترين دوره هاي كم آبي(حدود 8 سال)مي باشد، واجد
اهميت فراوان مي شود. اقدامات افغانها در سدسازي بر روي 
هيرمند باعث كاهش شديد ميزان متوسط آب ورودي رودخانه 
مذكور به ايران گرديده است. متوسط دبي سالانه هيرمند در
دهه 1990 بين 2 تا 3 ميليارد مترمكعب برآورد مي شود، اين 
دبي در سال 1990 معادل 6000 متر مكعب و در 1993، 3000
متر مكعب در ثانيه بود. در سال 1994 اين مقدار به 45 متر
مكعب در ثانيه رسيد كه تنها 15 متر مكعب در ثانيه وارد
منطقه سيستان ايران شد(14)آمارها نشان مي دهد در سال 
1372 مجموع كل مصارف آبي حوزه هامون - هيرمند 1 ميليارد و
75 ميليون متر مكعب بود كه از اين مقدار 140 ميليون متر
مكعب آب زيرزميني و 935 ميليون متر مكعب آب سطحي بود، 
پيش بيني مي گردد جمعيت اين حوزه در سال 1400 با توجه به 
روند رشد فعلي به 1216728 نفر برسد همچنين برآورد مي شود
كه در اين سال مجموع آبهاي منطقه 1 ميليارد و 732 ميليون 
متر مكعب باشد كه از مقدار مذكور 1 ميليارد و 538 ميليون 
متر مكعب سهم آبهاي سطحي و 194 ميليون متر مكعب سهم 
آبهاي زيرزميني مي باشد. بنابر اين با توجه به اينكه در
اين سال مصارف شهري و روستايي، كشاورزي، شرب و صنعتي 
حوزه مذكور حدود 4 ميليارد و 131 ميليون متر مكعب تخمين 
زده مي شود ما با كمبودي معادل 2 ميليارد و 400 ميليون 
متر مكعب در اين منطقه مواجه شويم.(15)
نكته قابل توجهي كه مي توان ازآمار فوق بدست آورد آن است 
كه عمده ترين منبع آبي كشور در اين حوزه آبهاي سطحي نظير
رودخانه ها مي باشد كه تاكيدي بر جايگاه ويژه هيرمند
محسوب مي گردد. اگر بپذيريم كه امروزه مفهوم قدرت در
اذهان عامه جوامع تداعي كننده يك "قدرت سخت "(مانند
ارعاب، زور و يا توان نظامي)مي باشد شايد بتوان گفت كه - 
با توجه به اينكه گفته مي شود درآينده اي نزديك ; بويژه 
در مناطق تقريبا" خشك جهان مانند خاورميانه ; دسترسي به 
منابع آبي خود يكي از فاكتورهاي قدرت محسوب خواهد شد- 
كشوري كه به ميزان قابل ملاحظه اي آب با كيفيت خوب در
اختيار داشته باشد داراي نوعي "قدرت نرم "خواهد بود
بخصوص كشورهايي كه سرچشمه رودهايي را در اختيار داشته 
باشند كه بين چند كشور مشترك باشد. پس مي توان نتيجه 
گرفت كه افغانستان در اين مورد خاص داراي يك نوع مزيت 
نسبي مي باشد. به عبارت ديگر جدا از افزون طلبي هايي كه 
طرف مقابل از ما خواهد داشت كه در واقع امنيت ما ازخارج 
تهديد خواهد شد در صورت رخداد اين مساله، امنيت داخلي 
نيز با مخاطراتي مواجه مي شود. 
از طرف ديگر هرچند تنشهاي قوميتي در بين اقوام مختلف و
متنوع ايران - بخصوص در شرق كشور- نادر مي باشد ولي بايد
اذعان نمود كه پتانسيل اين اختلافات موجود مي باشد و
بحراني نشدن اين مسايل، به معناي وجود خارجي نداشتن آن 
نيست. بنابر اين با توجه به كمي آب شديد استان، همانگونه 
كه قبلا" بيان گرديد هيرمند نقش حيات بخشي براي مردم اين 
قسمت از كشور دارد و در واقع مي توان از آن به عنوان 
عامل ثبات منطقه نام برد زيرا ضريب وابستگي سيستان به 
هيرمند تقريبا" 100% است كه هرگونه اختلال در روند جريان 
آب آن ضايعات جبران ناپذيري را در پي خواهد داشت. 
از لحاظ زيست محيطي نيز اين مساله قابل تامل است. رژيم 
رودخانه هاي وارداتي به درياچه هامون نامنظم است و همين 
امر سبب نوسانات فراواني در ميزان و گستره پوشش آب
درياچه در طي ساليان متمادي گرديده است. نوسان مذكور
طيفي معادل 1200 كيلومتر مربع در مقاطع كم آبي تا 3200
كيلومتر مربع را در مواقعي كه موجودي آب منطقه بالاست، 
در برمي گيرد. مساحت هامون 4600 كيلومتر مربع بوده و عمق 
آن 5 متر مي باشد(16)در ضمن هامون بزرگترين درياچه آب
شيرين در فلات ايران مي باشد. اين درياچه در گذشته 
بزرگتر از حال بود ليكن در سالهاي اخير روزبروز از حجم و
وسعت آن كاسته شده بطوريكه از لحاظ اقتصادي تمامي آنچه 
كه در محيط اطراف خود قراردارد را تحت تاثير قرار داده 
است. درياچه هامون به همراه رودخانه هيرمند نه تنها منبع 
واحد تامين آب مورد مصرف آبياري اراضي كشاورزي شرق ايران 
است بلكه در زندگي مردم اين قسمت نيز نقش بسزايي دارد. 
موضوع بهره برداري روزافزون افغانستان از هيرمند در حال 
تبديل شدن به يك فاجعه زيست محيطي در ايران است. از سوي 
ديگر، افغانستان به عنوان كشور بالا دست مي تواند با
مصرف بي رويه آب، بحران كم آبي در پايين دست(كشورمان)
ايجاد كند و يا با شهرسازي و يا قطع درختان جنگلي احتمال 
طغيان رودخانه را افزايش دهد و يا با تخليه فاضلابهاي 
شهري باعث آلودگي آب شود. 
درياچه هامون نقش مستقيمي در تنظيم اكوسيستم منطقه ايفاء
مي نمايد. از سوي ديگر هامون مي تواند در توسعه مراتع و
متعاقب آن گسترش و توسعه دامداري، رونق كشاورزي، 
ماهيگيري و صنايع جانبي مربوط به اين بخشها، موءثر واقع 
شود. البته بايد توجه نمود كه كاهش حجم درياچه مسائل 
مهمي را در اين زمينه ايجاد نموده و باعث گرديده هامون 
به چهار بركه جدا از هم تبديل شود.(17)
كاهش قابل ملاحظه آب آبگير اصلي هامون معروف به صابري كه 
در مرز ايران و افغانستان قرار دارد و نيز افزايش ميزان 
شوري آب درياچه كه در نتيجه كاهش ميزان آب ورودي آن است، 
منجر به مرگ پرندگان منطقه شده است. 
* نتيجه: 
به طور كلي عده اي جديدترين جنبه امنيت ملي را امنيت 
منابع محيطي مي دانند و در رابطه با تحليل ريشه هاي 
درگيري، نسبت به ملاحظات مربوط به امنيت محيط زيست بر
مساله امنيت منابع تاكيد بيشتري مي نمايند.(18)در اين 
مقاله بر نقش پراهميت رودخانه هاي مرزي كشوربخصوص در
مقولاتي مانند توسعه و امنيت تاكيد گرديد. با توجه به 
برخي آمارها كه نشاندهنده رشد جمعيت در نواحي مذكور
مي باشد، اين حساسيتها درآينده افزايش خواهد يافت. از
سوي ديگر ما بايد نسبت به كاهش سهم آب ايران از هيرمند و
نيز پروژه هاي افغانستان بر روي اين رودخانه با جديت 
بيشتري برخورد نماييم. 
با توجه به اهميت و نقش رودخانه هيرمند- بخصوص براي 
منطقه شرق كشور- براي جلوگيري از هرگونه رخداد و بحراني 
بايد پس ازشناخت دقيق مرزهاي خود با افغانستان، بر
قراردادهاي منعقده فيمابين تاكيد و پافشاري نموده و
داراي مواضع روشن و قاطع در اين مورد باشيم و اين نكته 
را نيز بايد مدنظر قرار دهيم كه هرگونه كوتاهي و
بي توجهي نسبت به اين مساله عواقب منفي و زيانباري براي 
كشور در برخواهد داشت در صورت ضعيف برخورد نمودن، اين 
رودخانه عملا" به اهرم فشاري عليه نظام تبديل خواهد شد و
در اين شرايط حساس كشور، يك منطقه آسيبپذير نيز ايجاد
خواهد شد كه ممكن است سبب اعطاي برخي امتيازات گردد،
فلذا منطقي به نظر مي رسد در برابر فشارها و چالشهاي 
بالقوه و بالفعل به عنوان نهاده هاي سيستم، ما نيز پس از
سنجش ابعاد و جنبه هاي گوناگون مساله، داده هاي متناسبي 
ارائه داده تا هرچه بيشتر منافع ملي خود را تامين نماييم. 
منابع و پانوشتها
8- يدالله افشين ; رودخانه هاي ايران ; جلد اول ; تهران: 
شركت مهندسين مشاور جاماب(وزارت نيرو)، 1373، صص 
547- 546. 
9- پرويز كردواني ; منابع و مسايل آب در ايران ; تهران: 
انتشارات دانشگاه تهران 1368، ص 83. 
10- پيروز مجتهدزاده، "مرزهاي شرقي ايران "، گفتگو، شماره 
21(پاييز 1377)، صص 3735. 
11- مسعود كوهستاني نژاد، "هيرمند، هامون و قراردادهاي 
استعماري"، گزارش، سال نهم، شماره 96(بهمن 1377)، صص 
28- 25. 
12- به عنوان نمونه مي توان گفت ايران دررابطه با كنترل 
مرزها نسبت به ورود مواد مخدر، مبلغي حدود 561 ميليون 
دلار هزينه نموده است. جعفر حق پناه "قاچاق مواد مخدر و
تاثير آن بر امنيت ملي ج. ا. ايران "، فصلنامه مطالعات 
راهبردي، سال اول، پيش شماره 2،(تابستان 77)، ص 151. 
13- "هيرمند هامون و قراردادهاي استعماري "، پيشين، ص 25. 
14- سيداصغر كيوان حسيني، "پيامدهاي بحران افغانستان بر
امنيت جمهوري اسلامي ايران "، سياست دفاعي، شماره 2120
(پاييز و زمستان 1376)، صص 4645. 
15- قهرمان قدرت نما، "منابع، مصارف و نيازهاي آبي در
ايران: حال و آينده "، آب و توسعه، سال ششم، شماره 19 18
(تابستان و پاييز 1377)، ص 30. 
16- دره ميرحيدر; جغرافياي سياسي ; تهران: انتشارات سمت، 
1371، ص 152. 
17- پيروز مجتهدزاده، "هيرمند و هامون در چشم انداز
هيدروپوليتيك خاور ايران "، اطلاعات سياسي - اقتصادي، سال 
دهم، شماره 102101(فروردين و ارديبهشت 1376)، ص 33. 
18- رابرت مندل ; چهره متغير امنيت ملي ; ترجمه پژوهشكده 
مطالعات راهبردي ; تهران: پژوهشكده مطالعات راهبردي، 1377، 
صص 127- 126.

فعاليتهاي مذهبي مسيحيان در دوره 
شاه عباس

(واپسين بخش)
جالباين است كه هر آنچه درباره اظهار علاقه شاه در اين 
باره گفته شده، مستند به مطالبي است كه آنتونيو از شاه 
شنيده، اما در مصادر داخلي هيچ انعكاسي نيافته است.(9)
اين از آن جهت است كه شاه صرفا" از روي مقاصد سياسي با
وي كه سرپرستي هيات را داشته، سخن مي گفته است. مقامات 
كليسايي ديگري كه پس از كشيشان اگوستيني به ايران آمدند، 
كشيشان كارملي پابرهنه بودند كه به نمايندگي واتيكان در
دربار ايران به سر مي بردند.(10)از جمله رهبران اين 
فرقه جان تاداودي سان اليزئو(جان تا دئوس 1633 م)بود
كه دلاواله مي گويد: او را به نام پدر جوواني خطاب
مي كرده اند اين شخص در قزوين به ديدار شاه آمده و به 
نوشته دلاواله، وقتي شاه از اوپرسيد كه دير نزد او آمده، 
گفت كه طبق دستور شاه، مشغول ترجمه زبورداوود از كتاب
مقدس بوده است.(11)
فيشل، گزارش دقيق تري از اين ماجرا به دست داده است. او
مي نويسد: در سال 1604 زماني كه نخستين كشيش كارملي از
طرف پاپ به دربار ايران مي آمد تا شاه عباس را بر ضد
تركان عثماني تحريك كند، كاردينال برنارماسييوسكي 
نسخه اي مشتمل بر هشتاد و شش صفحه مصور و مذهب از عهد
قديم نوشته شده بر پوست كه هر صفحه آن داراي چهار تصوير
بود به او داد تا به شاه تقديم كند. اين نسخه كه توضيحات 
عكسهاي آن به زبان لاتيني بود در سال 1658 ميلادي در
قزوين به شاه عباس تقديم شد. چون شاه لاتيني نمي دانست 
واز سوي ديگر علاقه مند بود تا مقصود تصاوير را بفهمد، 
به يكي از علماي ايراني دستور داد تا توضيح هر يك از
تصاوير را به فارسي بنويسد. براي اينكه آن عالم ايراني 
بتواند كار خود را به درستي انجام دهد، به او دستور داده 
شد كه با مبلغان كارملي در تماس باشد و آنچه را نمي داند
از ايشان بپرسد اين كار انجام شد و همان نسخه اكنون 
موجود است. فيشل مي افزايد كه اين نخستين ارتباط شاه 
عباس اول با كتاب مقدس، سبب شد كه او علاقه مند به ترجمه 
متن مزامير و انجيل شود، اين شخص همان است كه دلاواله از
او ياد كرده است. فيشل مي نويسد كه كار ترجمه از سال 
1616م در اصفهان آغاز شد. در كار ترجمه مزامير يك يهودي 
اصفهاني دستيار كشيش كارملي بود. اين كشيش در مارس 1615
م در نامه اي نوشت: من مشغول تاليف كتابهايي به زبان 
فارسي هستم و اين كار پرزحمتي است و در آن سه ملاي ايران 
و يك رباني يهودي متولد اصفهان با من كار مي كنند. اين 
آخري، متنها را از عبري ترجمه مي كند و من پس از مقابله 
با متن لاتين ترجمه ها را اصلاح مي كنم... دو نفر ايراني، 
ترجمه ها را به خط فارسي مي نويسند. فيشل با اشاره به 
اينكه اين تنها ترجمه اي بوده كه در عهد سلطنت شاه عباس 
صورت گرفته، مي گويد كه ترجمه مزامير در قزوين به شاه 
داده شد و اكنون نسخه آن در آكسفورد موجود است.(12)
دلاواله از جلسه اي ياد كرده كه در قزوين نسخه مزبور به 
شاه تحويل داده شده است. او از يكي از جلسات شاه ياد
كرده كه سفير اسپانيا در آن حضور داشته و شاه بلافاصله 
كسي را به سراغ خليفه كارملي هاي برهنه پا فرستاده 
ودستور داده بود ترجمه زبور داوود را نيز با خود بياورد. 
خليفه نيز بلافاصله آمده و علاوه بر ترجمه زبور داوود، 
نسخه اي از عهد جديد را نيز كه به زبان عربي چاپ شده بود
با خود آورده بود تا نحوه چاپ آن را به اطلاع شاه - كه 
خيلي به اين چيزها علاقه مند است و مي خواهد چاپخانه اي 
با حروف فارسي و عربي به وجود آورد- برساند. 
تحليل دلاواله اين است كه به اين ترتيب ما موفق خواهيم 
شد خيلي از كتابهاي مذهبي خود را در ايران منتشر كنيم و
روحانيون مسيحي خواهند توانست با امكانات بيشتري به روشن 
شدن فكر و روح مردم اين سامان كمك كنند.(13)
در اينجا دلاواله به نكته بسيار مهمي اشاره مي كند و آن 
اينكه قوت فلسفه در ميان ايرانيان سبب كنجكاوي آنان نسبت 
به مباحثات مذهبي شده است. او مي نويسد: "ايرانيان 
آدمهاي بسيار كنجكاوي هستند و عده زيادي از آنان به 
فلسفه و علوم ديگر نيز آشنايي دارند و بدين طريق كتابهاي 
ما را با كمال ميل خواهند خواند و حتي اكنون نيز آنان بر
خلاف تركها كه با سماجت از شنيدن هر مطلبي امتناع 
مي كنند، با كمال ميل درباره مسائل دين به صحبت 
مي پردازند و مايلند از مذهب ما اطلاعاتي به دست آورند. "
خواهيم ديد كه دلاواله كتابي در رد بر اسلام نوشته و سيد
احمد علوي به آن پاسخ داده و به احتمال تصور دلاواله از
فلسفي بودن نوشته هاي علماي شيعه به لحاظ آشنايي با آثار
سيداحمد بوده است. دلاواله با اشاره به اينكه به زودي 
تعليمات مذهبي آنان اثر خود را بگذارد! مي گويد: "بايد
بگويم كه شاه به زبور داوود و ساير فصول كتاب مقدس 
عيسويان كه مورد تاييد كتاب مقدس مسلمانان نيز هست، 
احترام زياد مي گذارد و هر بار اين كتابها را مي بوسد و
بر سر خود مي گذارد و دستور داده، آنها را در جزء اشياء
مورد علاقه اش بگذارند. "پيداست كه دلاواله خوش بيني 
بيهوده اي داشته است ; كما اينكه او خود در جاي ديگري 
مي گويد: من يقين قطعي دارم كه شاه عباس از لحاظ شخصي و
سياست كشور خود مسلمان متعصبي است و هرگز دين عيسي را
قبول نخواهد كرد; مگر اينكه معجزه اي شود.. و نيز بر من 
پوشيده نيست كه او به دين خود علاقه و ايمان استوار دارد
و براي آنكه بر افتخارات و عظمت اسلام بيفزايد، از بذل 
قوا و دارايي خويش دريغ نخواهد كرد. تعصب و عقيده او نيز
بنابر اصل آدميت سزاوار ملامت نيست... با اين همه انكار
نمي توان كرد كه شاه عباس به عيسويان نيكي بسيار نموده و
از دين عيسي طرفداري و پشتيبانيهاي موءثر كرده است. 
مي دانيم كه در اين دوره ايران و هند ارتباطات فرهنگي 
گسترده اي داشته است، آن گونه كه به طور مرتب رفت وشدهاي 
عالمان و شاعران برقرار بوده است. ديار و دربار هند
ويژگي ديگري نيز داشت كه از نظر بحث ما قابل توجه است و
آن حضور گسترده انگليسيان و ديگر مسيحيان كشورهاي 
اروپايي در آن ديار بود. وجود تسامح ديني نيز عامل ديگري 
در جهت افزايش مباحث ديني و مذهبي در اين سرزمين بود. با
روي كار آمدن اكبرشاه 16051542م))كه مدعي ايجاد ديني 
جديد به عنوان ترويج توحيد الهي و در بر گيرنده همه 
اديان بود، اين تسامح ديني رو به شدت گذاشت او طرفدار
آزادي همه اديان بود و خود مباحثات ديني بين الاديان را
تشويق مي كرد. مونسرانه به نقل از آباء كليسا نقل مي كند
كه اكبرشاه دستور داده بود كه در روزهاي معين كتابهاي 
شريعت همه اديان را حاضر كنند و علماي ديني كنار يكديگر
جمع شوند و به مباحثه پردازند، چنانكه من بتوانم به 
سخنان ايشان گوش فرا دارم و هر كس بتواند دريابد كه كدام 
دين درست تر و برحق تر است.(14)اكبرشاه اداره ويژه اي 
براي ترجمه كتابهاي مقدس ايجاد كرد. او در سال 1582م به 
فليپ دوم پادشاه اسپانيا نوشت: اطلاع يافته ايم كه 
كتابهاي مقدس از قبيل اسفار خمسه و انجيل و مزامير به 
عربي و فارسي ترجمه شده ; اگر چنين كتابهايي ترجمه شده يا
ترجمه ناشده براي همه سودمند است، در مملكت شما يافت شود، 
خواهشمندم آنها را براي من بفرستيد. يكي از كساني كه در
اين عهد علاقه مند به جمع آوري نسخه هاي ترجمه شده تورات 
بود شخصي با نام وتچيتي بود. او ترجمه هاي فارسي را كه 
به خط عبري بود بر كشيشي كارملي با نام دولت خان طرزي 
املا مي كرد و اين شخص به همان گونه كه مي شنيد به خط
فارسي مي نوشت.(15)
گزاويه- كه بعد از اين درباره او سخن خواهيم گفت - در
دربار همين اكبرشاه كتاب مرآت القدس يا داستان مسيح را
نگاشته است. اثر مزبور با همكاري عبدالستار لاهوري كه به 
دستور اكبرشاه زبان فرنگي(پرتغالي)را آموخته بود، از
پرتغالي به فارسي درآمد اين كتاب با ترجمه لاتيني و با
حواشي انتقادي لودويكوس دوديو به نام داستان مسيح به 
فارسي در اوگدوني باتاويا در سال 1639 م(1049 ه-. ق)به 
چاپ رسيده است. ايضا" گزاويه داستان حواريين يا وقايع 
حواريان دوازده گانه را به دستور اكبر شاه و با همكاري 
عبدالستار نوشته كه بخشهايي از آن در همان تاريخ فوق به 
چاپ رسيده است.(16)
نشر آثاري درباره اسلام و مسيحيت در ايران و هند از يك 
سو، و فراواني رفت و شد سفراي خارجي در دربار از سوي 
ديگر، و نيز علاقه مندي شاه به مباحثات ديني مي توانسته 
پاي عالمان شيعه را نيز به اين بحثها بكشاند. به علاوه 
ارتباط ايران با هند در جريان رفت و شد شاعران و عالمان 
مسائلي را در حوزه هاي علمي شيعه مطرح مي كرده است. 
متاسفانه از اين فعاليتها آگاهيهاي دقيقي در دست نيست، 
اما به هر روي مي توان تا اندازه اي بر آنچه گذشته، واقف 
شد. 
پانوشت ها: 
9- در برابر نمونه جالبي در يكي از مصادر داخلي آمده كه 
قابل توجه مي باشد; جلال الدين محمد يزدي مي نويسد: پس 
از آنكه در سال 1019 هجري قمري قلعه مدم در كردستان به 
دست سپاهيان قزلباش مفتوح شد و اميرخان برادوست خارجي، 
مشهور به جولاق صاحب آن قلعه به هلاكت رسيد، در ميان 
اموال اوتسبيحي بود از مرجان بسيار عالي. شاه آن را براي 
كشيش بزرگ كليساي آلارود در گرجستان فرستاد و اين بيت را
خواند: 
تسبيح خارجي كه نه بر ذكر حيدرست در گردن سگان 
جهنم طناب كن 
10- ايران صفوي از ديدگاه سفرنامه هاي اروپاييان، صص 
/ 6768 11- سفرنامه دلاواله، / ص 315 12- ترجمه هاي 
تورات و انجيل، مجله راهنماي كتاب، سال سوم، صص 22 و
23 /13- همان، / ص 23 14- همان، / ص 17 15- همان، 
/ ص 1819 16- نشريه كتابخانه مركزي دانشگاه تهران، ج 
3، صص 239240
كتابخانه معارف 
پرتوي از زندگاني امام صادق(ع)
تاليف: نورالله عليدوست /خراساني با مقدمه آيت الله جعفر
/سبحاني دفتر نشر فرهنگ /اسلامي چاپ /اول 1377 قطع /وزيري 
350 /صفحه 750 تومان 
كتاب زندگاني امام ششم(ع)، يكي از مستندترين تحقيقات 
اخير است كه درباره رئيس مذهب شيعه نگاشته شده است. 
درواقع تاريخي جامع و كامل از عهد امام، حيات امام و
بالاخره انديشه ها و فرمايشات الهي آن حضرت است. در بخش 
نخست كتاب عصر امويان و فرجام و زوال آن حكومت گران غاصب
مطرح شده و سپس به تفصيل درباره صعود عباسيان و خلفاي 
جائر اين سلسله سخن گفته شده است اين بخشها با دقت و با
تكيه بر منابع درجه اول نگاشته شده و به ويژه اختلاف 
طبقاتي و فساد و انديشه هاي نژادپرستانه در عهد امويان و
پيروان عباسيان بازنموده شده است. سپس دورنمايي فرهنگي 
از عصر امام صادق و برخوردها و حساسيتهاي ميان فرقه ها و
مذاهب مورد بررسي قرار گرفته وسرانجام زندگي سياسي، فردي، 
اجتماعي، فرهنگي و ديني آن حضرت به خواننده ارائه شده 
است. اين اثر يكي از جامع ترين آثار درباره زندگي امام 
صادق(ع)و عصر ايشان است. 
شهيدان قلم و انديشه

تاليف: عبدالرفيع حقيقت(رفيع)، انتشارات كومش، چاپ اول 
1378، قطع وزيري، 622 /صفحه زركوب با روكش، 3500 تومان 
" شهيدان قلم و انديشه "عنوان اثري در زندگي، انديشه ها و
مرگ خونبار جمعي از نويسندگان، عارفان، شاعران و
فرهنگمردان برجسته اين ديار است. زرتشت، ماني، مزدك، 
هرمزان، ابن مقفع، فضل بن سهل سرخسي، حلاج، دقيقي، حسنك 
وزير، عين القضاه، سهروردي، مجد بغدادي، نجم كبري، عطار، 
رشيدالدين فضل الله، شيخ خليفه، شهيد اول، فضل الله 
نعيمي، عمادالدين نسيمي، محمود پسيخاني، شهيد ثاني، 
قاضي نورالله شوشتري، ميرعماد خطاط، سرمد كاشاني، 
مشتاقعلي شاه تربتي، معصومعلي شاه دكني، نورعليشاه 
اصفهاني، مظفرعليشاه كرماني، قائم مقام فراهاني، 
اميركبير، ميرزا آقاخان كرماني، شيخ احمد روحي، 
خبيرالملك، صوراسرافيل، ملك المتكلمين، سيدجمال واعظ، 
شيخ فضل الله نوري، سيدعبدالله بهبهاني، سلطان عليشاه 
گنابادي، ثقتالاسلام تبريزي، شيخ محمدخياباني، ميرزا
كوچك خان، ميرزاده عشقي، نسيم شمال، مدرس و فرخي يزدي، 
نامداراني هستند كه ذكرشان در اين دفتر باز رفته و آنچه 
موجب ريختن خون ايشان شد بيان گرديده است. 
بي گمان هر يك از اين زخم خوردگان تاريخ، به گماني و در
راهي ويژه گام برمي داشته است، اما حقيقت آنكه جملگي به 
يك دليل در خون تپيده اند و آن انديشه و تفكر و عقايدشان 
بوده است و تا زماني كه انسانها به جرم عقايد و
انديشه هايشان ممكن است زخم بردارند و بگريزند و بميرند، 
انسانيت بر جامعه بشري سايه نخواهد افكند و بني آدم روي 
شادماني و لذت را نخواهد ديد.

بحران آب در تهران: شمارش معكوس آغاز شد

هشدار سازمان آب و فاضلاب تهران و جبهه سبز
گروه شهري: قائم مقام سازمان آب منطقه اي تهران اعلام 
كرد: با توجه به روند كنوني، برداشت آب از منابع سطحي 
(سدهاي كرج، لار و لتيان)براي مصرف شرب شهروندان تهراني 
در اسفند ماه 78 منتفي خواهد بود. 
مهندس محمدجواد شانه ساز در گفت وگو با خبرگزاري جمهوري 
اسلامي افزود: با توجه به كاهش ريزش هاي جوي در سال آبي 
7877 مقررشد، امسال 500 ميليون مترمكعب آب از سدهاي لار، 
لتيان و كرج براي مصرف شربتهران اختصاص يابد. از اين 
ميزان 301 ميليون مترمكعب در نيمه نخست سال جاري و 114
ميليون مترمكعب در پائيز برداشت شد و فقط براي پاسخگوئي 
به مصارف شرب مشتركان تهراني استفاده شد. 
قائم مقام سازمان آب منطقه اي تهران آورد سد كرج را در
پائيز امسال 27 ميليون مترمكعب اعلام كرد و افزود: اين 
رقم نسبت به متوسط دوره عمر آن حدود 37 درصد و آورد
رودخانه جاجرود براي سد لتيان نسبت به متوسط عمر اين سد
حدود 47 درصد كاهش نشان داد و آورد سد لار در پائيز 78
نسبت به متوسط عمر اين سد 13 درصد كاهش داشت. مهندس 
شانه ساز تصريح كرد: حجم مفيد سد كرج در آغاز دي ماه 78
به 25 ميليون مترمكعب رسيد كه اين رقم در دوره 
بهره برداري اين سد بي سابقه بود. 
درهمين حال ظرف روزهاي آينده آبي به توربين هاي اين سد
نخواهد رسيد و بايدآب را از طريق شيرهاي تحتاني رها كنيم 
تا براي شرب تهران استفاده شود. 
وي حجم مفيد سد لتيان را در ابتداي فصل زمستان امسال 18
ميليون مترمكعب اعلام كرد. قائم مقام سازمان آب منطقه اي 
تهران تصريح كرد: امسال 70 ميليون مترمكعبآب به صورت 
ثقلي و همچنين 21 ميليون مترمكعب آب از طريق پمپاژ از سد
لار به لتيان منتقل شد. وي افزود: متاسفانه از جمعه 
گذشته برداشت آب از طريق پمپاژ نيز از سدلار متوقف شد. 
قائم مقام سازمان آب منطقه اي تهران گفت: آورد رودخانه 
كرج در ماه هاي دي و بهمن 78 حدود 17 ميليون مترمكعب
(دي ماه 8ميليون متر مكعب و بهمن ماه 9 ميليون متر مكعب)،
آورد رودخانه جاجرود در همين مدت در مجموع 13ميليون 
مترمكعب(دي 6 ميليون و بهمن 7 ميليون مترمكعب)پيش 
بيني شده است. وي گفت: با توجه به حجم مفيد آب سدهاي كرج 
و لتيان و آورد رودخانه هاي آنها، در پايان بهمن ماه سال 
جاري حجم مفيد آب در سد كرج 42 ميليون مترمكعب و سد
لتيان 31 ميليون مترمكعب خواهد بود. 
بدين ترتيب ذخيره آب دو سد يادشده از 73 ميليون مترمكعب
تجاوز نخواهدكرد. درحالي كه شركت آب وفاضلاب استان تهران 
مجموع مصرف آب مشتركان تهراني در دو ماهه دي و بهمن 78
را حدود 130 ميليون مترمكعب پيش بيني كرده است. وي تصريح 
كرد: تفاوت ميان ميزان مصرف و برداشت آب از اين سدها
بايدبا بهره برداري از منابع زيرزميني جبران شود. مهندس 
شانه ساز افزود: آبگيري سدهاي كرج و لتيان به طور معمول 
از 15 تا20 اسفند ماه هر سال آغاز مي شود. به همين جهت 
از پايان بهمن ماه تا زمان آبگيري مجدد اين سدها(20
تا30 روز)چون ذخيره آب در درياچه سدها وجودندارد، بايد
به آورد رودخانه ها اكتفا شود كه ميزان آن براي ارسال 
به تصفيه خانه ها كافي نيست. وي افزود: با محدوديت جدي 
منابع آب در شرايط كنوني، ضروري است كه ازآبياري فضاهاي 
سبز با آب تصفيه شده جلوگيري شود. براي ارگان ها، 
پادگان ها، بيمارستان ها و... سهميه مصرف آب تصفيه شده 
تعيين شود و اين مراكز با حفرچاه براي مصارف غيرشرب از
آب خام استفاده كنند. همچنين تجهيزات مناسبسخت افزاري 
براي كاهش مصرف آب در اختيار مشتركان قرار گيرد.

مجلس شهروندان تهراني را در مبارزه با
آلودگي هوا تنها گذاشت

واكنش نمايندگان مردم به سلب فوريت از لايحه واگذاري 
راهنمايي و رانندگي به شهرداري 
محمود گلباز نماينده طالقان و ساوجبلاغ: اقدام ديروز مجلس 
توهين به شهروندان تهراني است، مجلس با اين اقدام حق 
تنفس شهروندان را ناديده گرفت 
گروه شهري: مجلس شوراي اسلامي روز گذشته با سلب دوفوريت 
بررسي لايحه الحاق راهنمايي و رانندگي به شهرداري تهران 
عملا" وضعيت موجود آلودگي هواي تهران و بي نظمي در
ترافيك را براي تهراني ها تثبيت و لايحه دولت را از
دستور كار مجلس خارج كرد. 
به گزارش خبرنگار همشهري در جلسه علني ديروز مجلس 
نمايندگان مصوبه خود در هفته گذشته مبني بر بررسي 
دوفوريتي لايحه را پس گرفتند. 
حسن سبحاني نماينده دامغان كه به عنوان پيشنهاددهنده سلب
دوفوريت سخن مي گفت دليل اين امر را پيچيدگي لايحه و
مسائل مربوط به آن دانست و گفت: بايد اين موضوع در مدت 
زمان بيشتر و با كار كارشناسي دقيق تري بررسي شود. 
وي همچنين عدم تمايل نيروي انتظامي و راهنمايي و رانندگي 
به ادغام در شهرداري تهران را منشا و بي انگيزگي در
مديريت اين اداره عنوان كرد و گفت: در صورت ادغام نيز به 
جايي نمي رسيم. 
سبحاني وضعيت فعلي راهنمايي و رانندگي را نيز مناسب
ندانست. 
يوسف نژاد نماينده ساري كه در مخالفت با سلب دوفوريت 
صحبت مي كرد آلودگي شديد هواي تهران و ترافيك شهر را
دليل اصلي بر ضروري بودن بررسي لايحه عنوان كرد. در
پايان جلسه ديروز محمود گلباز نماينده طالقان و ساوجبلاغ 
در گفتگو با خبرنگاران اقدام ديروز مجلس را توهين بزرگ 
به شهروندان تهراني دانست و گفت: محور توسعه كيفي در هر
كشوري نيروي انساني و بهترين شاخص براي سنجش اين توسعه 
وضعيت ترافيك آن كشور است. وي اضافه كرد: در ماهيت 
ترافيك حقوق و احترام شهروندان نهفته است و در قوانين 
راهنمايي و رانندگي اصل بر حقوق عابر پياده است. 
گلباز اضافه كرد: الان در تهران ترافيك سامان ندارد و
آلودگي هوا نيز بيشتر ناشي از همين نابساماني ترافيك است. 
بنابراين نخستين حقوق مردم كه حق تنفس مي باشد ناديده 
گرفته شده است. 
گلباز تهران را نخستين شهر آلوده جهان ناميد و گفت: 
آلودگي هواي تهران در حال گسترش به روستاهاي استان نيز
هست. 
وي اضافه كرد: در تمامي دنيا شهروندان مسئول وضعيت شهر
هستند و مجلس با اقدام امروز خود به شهروندان تهران 
توهين كرد و نشان داد براي مردم اهميتي قائل نيست. 
غلامعباس آقا عليخاني نماينده بوئين زهرا و آوج نيز با
اشاره به تاريخچه الحاق راهنمايي و رانندگي از سال 53 به 
شهرداري و سپس جداكردن مجدد آن در سال 69 گفت: وقتي در
سال 53 راهنمايي و رانندگي از شهرباني به شهرداري داده 
شد همين مسائل فعلي يعني كندي عبور و مرور به دليل كوچك 
بودن شبكه معابر، افزايش جمعيت تهران و.. وجود داشت و
در آن زمان مجلس فكر كرد شهرداري بهتر مي تواند از عهده 
اين كارها برآيد. 
وي اضافه كرد: از سال 53 تا 69 صدها مورد ساختمان، 
تجهيزات موتوري، نيروي متخصص، دوره هاي آموزشي، نصب
علائم، كنترل هوشمند ترافيك.. كه همه براي بهسازي امور
ترافيك شهر بود فقط در زمان شهرداري انجام گرفت و پس از
جداكردن راهنمايي و رانندگي عملا" از اين 
سرمايه گذاري ها و امكانات استفاده نمي شود مانند عدم 
استفاده از مراكز معاينه فني خودرو، عدم رعايت طرح 
ترافيك، عدم استفاده از چهار هزار پاركومتر و... آقا
عليخاني اضافه كرد: راهنمايي و رانندگي هم اكنون در حال 
بوجودآوردن تشكيلات موازي با شهرداري است. 
وي در مورد علت تغيير موضع يك هفته اي نمايندگان گفت: 
وقتي بحث جناحي مي شود ديگر استدلال جايي ندارد. 
آقاي عليخاني با اشاره به اقدام روابط عمومي مجلس در
تكذيب اظهارات رئيس مجلس شوراي اسلامي به هنگام بازديد
از مركز كنترل ترافيك كه گفته بود موافق ادغام است گفت: 
روابط عمومي اين تكذيبيه را روي ميز همه نمايندگان قرار
داد تا به آنها نشان دهد كه آقاي ناطق نوري مخالف الحاق 
است در حالي كه متن تكذيبيه باز هم موءيد نظر موافق رئيس 
مجلس با الحاق و مديريت واحد بود ولي مشخص نيست كه نظر
ايشان الحاق راهنمايي و رانندگي به شهرداري بوده و يا
الحاق شهرداري به راهنمايي و رانندگي؟! ! 
* از مجموع 209 نماينده حاضر در جلسه 111 نفر موافق سلب
دوفوريت و 95 نفر مخالف و ممتنع بودند. 
* از طرف نيروي انتظامي سه نفر از جمله سرلشكر حسين 
فيروزآبادي رئيس ستاد مشترك نيروهاي مسلح، انصاري 
فرمانده ناحيه انتظامي تهران و عمويي معاون پارلماني 
نيروي انتظامي در جلسه حاضر بودند در صورتي كه از طرف 
دولت تنها الويري حضور داشت. 
باهنر، غفوري فرد و زرگر از هيات رئيسه به سلب دوفوريت 
راي دادند، اميدوار رضايي برخاست و به پشت اعضاي هيات 
رفت معلوم نبود كه بالاخره راي مي دهد يا خير، نوبخت نيز
ناپديد شد تنها آقاي ناطق نوري به سلب دوفوريت راي نداد. 
غفوري فرد كه شمارش آرا را به عهده داشت پس از اتمام 
كارش تلاش زيادي كرد كه سلب فوريت را با ايما و اشاره به 
افراد نيروي انتظامي كه همه روبروي وي نشسته بودند اطلاع 
دهد. 
نمايندگان ديگري كه از آنها انتظار نمي رفت ولي به سلب
دوفوريت راي دادند عباس پاك نژاد، نعمت زاده و جندقي 
بودند.

بعضي كانون ها در مقابل شوراي شهر موانع 
ايجاد مي كنند

گروه شهري: چهل و هفتمين جلسه علني شوراي اسلامي شهر
تهران، ديروز به رياست رحمت الله خسروي برگزار شد. 
به گزارش خبرنگار ما، محمدحسين دروديان عضو شوراي شهر در
نطق پيش از دستور جلسه ديروز به روند شكل گيري و عملكرد
شوراي شهر اشاره كرد و با اعلام اين مطلب كه اين نهاد
مردمي، مظلوم واقع شده و متاسفانه از سوي حاكميت نظام 
نيز مورد توجه قرار نگرفته است، افزود: امروزه شاهد
هستيم كه برخي كانونها در مقابل شوراها كه مصداق تحقق 
عيني حكومت مردمي اند سد و مانع ايجاد مي كنند و در صدد
كارشكني بر مي آيند. 
وي در باره عملكرد شوراي شهر درخصوص سازمان فرهنگي و
هنري شهرداري تهران گفت: كار شوراي شهر مبني بر اصلاح 
اساسنامه و انتخاب مدير عامل اين سازمان كاملا" براساس 
وظايف و داراي مستندات قانوني است. 
براساس اين خبر، اعضاي شوراي شهر سپس با حضور شهردار
تهران، لايحه دفاع از شهروندان تهراني در برابر آلودگي 
هوا را بررسي كردند. مهندس الويري در باره اين لايحه گفت: 
طرح هاي مبارزه با آلودگي هوا با تكيه بر مطالعات و
تحقيقات علمي، آماده است و براي اجراي آن اعتباري بالغ 
بر 2/2 ميليارد دلار مورد نياز است. 
شوراي شهر، سپس لايحه تشكيل سازمان سرمايه گذاري و
مديريت پروژه هاي مشاركتي شهر تهران را بررسي كرد و 9
ماده از 30 ماده اين لايحه را پس از انجام اصلاحاتي مورد
تصويب قرار داد.

مهندس الويري: طرح الحاق راهنمايي و
رانندگي به شهرداري نيازمند سه فوريت 
بود نه سلب فوريت !

گروه شهري: شهردار تهران درباره سلب دو فوريت لايحه 
الحاق دو تبصره به بند 12 ماده 4 قانون نيروي انتظامي گفت: 
با توجه به اين اقدام اكنون بايد تلاش كنيم تانمايندگان 
با اولويت، اين لايحه را در دستور كار مجلس قرار دهند
چون مراحل خود را در كميسيون مربوطه گذرانده است. 
مرتضي الويري ديروز افزود: عوارض ناشي از آلودگي هوا، 
حمل و نقل نابسامان و مشكلات فراواني كه اين 
نابساماني براي اقتصاد كشور بوجود مي آورد، تصميم گيري 
سريع را در اين زمينه ايجابمي كند و به نظر من رسيدگي 
به اين لايحه حتي بايد با قيد سه فوريت انجام شود. وي 
تاكيد كرد: ما به هر حال تابع ضوابط قانوني هستيم كه 
مجلس به آن عمل مي كند. الويري در پاسخ به اين پرسش كه 
شما گفته بوديد كه اگر اين لايحه تصويبنشود، استعفا
مي دهم، اكنون نظرتان چيست؟، گفت: در اين زمينه يك 
خبرخصوصي به بعضي از خبرنگاران گفتم كه منتشر شد و من در
اين زمينه چون ممكن است تهديد تلقي شود، صحبت نمي كنم. 
وي در جواب به سوءال خبرنگار ديگري كه پرسيد" يعني استعفا
نمي دهيد" اظهار داشت: هنوز كه لايحه رد نشده است. شهردار
تهران در خصوص مسايل اخير پيش آمده در مديريت سازمان 
فرهنگي، هنري شهرداري تهران، گفت: با توجه به اساسنامه 
تنظيمي شوراي شهر كه مجمع عمومي تعيين كرده و اين مجمع 
نيز آقاي ارگاني را انتخاب كرده است، پس تمام مراحل 
قانوني انجام شده است. وي اضافه كرد: به نظر مي رسد كه 
آقاي واعظي در مقابل اين مصوبه قانوني مقاومت كرد و از
نظر من كه رئيس هيات امناي سابق و رئيس مجمع عمومي كنوني 
هستم، آقاي واعظي هيچ گونه مسئوليتي ندارد.

تازه ترين گزارش از وضعيت هواي 
تهران: آلاينده ها دو برابر حد مجاز و
تنفس خطرناك تر شده است

گروه شهري: لايه اي ازابري نازك كه صبح امروز برفراز
تهران دامن گسترده بود، آلودگي هواي اين شهر را بيشتر
تشديد كرد. 
نمايشگرهاي كيفيت هواي تهران در ساعت 8 بامداد دو
آلاينده منواكسيدكربن و ذرات معلق رادرهواي شهردرمرتبه 
خطرناك نشان مي دادند وغلظت ديگرآلاينده هانيز زياد بود. 
گزارشهايي كه از مراكز درماني بزرگ تهران دريافت شده 
نشان مي دهد كه در روزهاي اخير كه هواي اين شهر به مراتب
آلوده تر شده، برشمار بيماران قلبي و تنفسي به مراتب
افزوده شده است. 
كميته نظارت و هماهنگي مواقع اضطراري آلودگي هواي تهران 
دراطلاعيه روزگذشته خود غلظت آلاينده منواكسيد كربن را
درنواحي شمالي شهر 1/1 برابر حدمجازاعلام كرد اما از
غلظت آلاينده ها در هواي جنوب شهر كه معمولا" آلوده 
تراست، رقمي نداد. 
غلظت آلاينده ها در هواي تهران در روز يكشنبه اين هفته 
به 2/2 برابرحد مجاز رسيد. سازمان هواشناسي گفته است كه 
به واسطه پايداري نسبي هواي تهران كه پيش بيني مي كند تا
پايان هفته ادامه داشته باشد، غلظت آلاينده ها در
هواي شهر افزايش مي يابد. 
آلودگي هوا در شمال شهر
از سوي ديگر كميته نظارت و هماهنگي مواقع اضطراري آلودگي 
هوا اعلام كرد، ميزان غلظت آلاينده اي چون گاز منواكسيد
كربن از ساعت 9 صبح ديروز سه شنبه در نواحي 
شمالي شهر به دو برابر حد مجاز رسيد. براساس اين گزارش، 
اين ميزان نسبت به روز گذشته در همين ساعت افزايش محسوسي 
نشان مي داد.

توضيح روابط عمومي شهرداري تهران درباره 
بيانيه روءساي دانشگاه ها: قضيه دو ميليارد
و پانصد ميليون دلار سوءتفاهم است

گروه شهري: در پي صدور بيانيه روءساي يازده دانشگاه بزرگ 
شهر تهران خطاب به رئيس جمهور درخصوص آلودگي هواي اين 
شهر، اداره كل روابط عمومي و بين الملل شهرداري تهران 
توضيحاتي را در اين ارتباط بيان داشت در اين توضيح ضمن 
قدرداني از احساس مسئوليت روءساي محترم دانشگاههاي معتبر
كشور در رابطه با اعلام آمادگي جامعه دانشگاهي به منظور
مقابله با آلودگي هوا، برخي از عبارات بيانيه فوق ناشي 
از سوءتفاهم احتمالي دانسته شده است. اين روابط عمومي با
تاكيد بر سابقه همكاري محققان ژاپني درخصوص تحقيق 
پيرامون آلودگي هواي شهر تهران از سالهاي گذشته و با
اشاره به ملاقات شهردار تهران با سفير ژاپن تسريع نموده 
است طرح جامع كاهش آلودگي هواي شهر تهران به عنوان يك 
طرح ملي بين بخشي با هزينه اي بالغ بر دو ميليارد و
دويست ميليون دلار از سال 2000 ميلادي آغاز شده و تا سال 
2015 ميلادي در اين ارتباط به منظور شروع عمليات اجرايي 
طرح جامع مبارزه با آلودگي هوا به جز مقام رياست جمهوري 
جهت دستور تامين اعتبار مورد نياز طرح از هيچ مرجع ديگري 
طلب استمداد و ياري نشده است كه اين درخواست نيز
خوشبختانه از جانب ايشان مورد موافقت قرار گرفته است. 
توضيح فوق با اشاره به تاكيد شهردار تهران در ديدار با
سفير ژاپن درخصوص آمادگي شهرداري تهران به منظور پذيرش 
سرمايه گذاري شركت هاي ژاپني در طرحهاي مختلف شهري از
جمله طرح ياد شده با هدف جلب و جذب سرمايه هاي خارجي در
كشور، قول پرداخت دو و نيم ميليارد دلار از سرمايه هاي 
ملي به بيگانگان از سوي شهردار تهران به سفير ژاپن 
تعجبآور خوانده شده است. 
اين روابط عمومي در پايان توضيح خود با تاكيد بر اطمينان 
از نيت خير تهيه كنندگان بيانيه فوق و اعلام مراتب
آمادگي كامل شهرداري تهران به منظور بهره گيري از توان و
تخصص نيروهاي متعهد و متخصص داخل كشور، آورده است: 
شهرداري تهران از هم فكري و همكاري كليه انديشمندان 
داخلي به ويژه جامعه دانشگاهي كشور در طراحي و اجراي 
طرحهاي شهري از جمله طرح جامع كاهش آلودگي هواي شهر
تهران صميمانه استقبال مي نمايد و اعلام مي دارد كه 
اجراي طرح هاي كاهش آلودگي هواي تهران به تدريج و متناسب
با تامين اعتبار توسط دستگاههاي اجرايي ذيربط
حتي المقدور و با استفاده از امكانات داخلي انجام خواهد
شد و موضوع پرداخت دو و نيم ميليارد دلار به بيگانگان 
صحت ندارد. 
پاسخ مسئولان 
مجوز لازم صادرشده است 
احتراما" بازگشت به مطلب مندرج در ستون تلفن به همشهري 
شماره 1976 مورخ 20/8/78 آن جريده محترم، مبني بر عدم 
اجراي لوله كشي گاز شهرك گلديسان به اطلاع مي رساند: 
با عنايت به اظهار نظر كارشناس معاونت فني و عمراني 
شهرداري منطقه 2 جهت لوله كشي گاز منطقه مورد اشاره مجوز
لازم را صادر نموده و مشكلي از نظر شهرداري ندارد و
اهالي جهت رفع هر گونه مشكلي با شركت ملي گاز ايران 
هماهنگي لازم را به عمل آورند. 
روابط عمومي و فرهنگي منطقه 2
نيمه شب شرعي اعلام مي شود
عطف به شرح مندرج به شماره مورخ 26/7/78 آن نشريه مبني 
بر" اعلان نيمه شعبان شرعي "در پاسخ به پيشنهاد مطرح شده 
از سوي آقاي محمدعلي بهادري ضمن تشكر از آن شهروند گرامي 
به اطلاع مي رساند: زمان دقيق اوقات شرعي توسط دفاتر
مراجع معظم تقليد و نهادهاي رسمي تعيين مي گردد و از
طريق شماره تلفن 192 به شهروندان تهراني اعلام مي گردد. 
لذا درخواست ايشان به مراجع ذي ربط انعكاس يافته و در
صورت دريافت پاسخ مثبت بررسي هاي فني توسط اين شركت 
انجام خواهد شد و ان شاءا... پس از فراهم شدن امكانات 
فني زمان نيمه شب شرعي نيز به اوقات پنجگانه افزوده شده 
و از طريق خط ارتباطي 192 به اطلاع شهروندان خواهد رسيد. 
روابط عمومي مخابرات تهران 
شماره فيش اعلام نمائيد
احتراما" عطف به شكوائيه مندرج در شماره 1960مورخ 29/7/78
آن نشريه تحت عنوان واگذاري تلفن در اميرآباد شمالي 
مطرح شده از سوي خانم ايمانه طالقاني به اطلاع مي رساند
منطقه فوق الذكر درمحدوده مركز تلفن قدس قرار دارد، ولي 
به علت عدم اعلام شماره وديعه يا نشاني كامل امكان پاسخ 
دقيق ميسر نمي باشد. لازم به توضيح است مركز مخابراتي 
يادشده از نظر واگذاري خط تلفن به روز مي باشد، ليكن در
برخي ازنقاط محدوده آن مركز امكانات فني شبكه كابل موجود
نمي باشد علي ايحال در صورتي كه نامبرده شماره و تاريخ 
فيش خريداري شده را اعلام نمايد، بررسي لازم انجام و
پاسخ دقيق ارائه خواهد شد. 
روابط عمومي مخابرات تهران 
چشم انداز

... همچنان آماج سرب خواهيم بود!

ابتدا: ديروز بيش از يكصد تن نمايندگان مردم، با سلب دو
فوريت لايحه الحاق امور راهنمايي و رانندگي به شهرداري، 
به واقع اين لايحه را فاقد هر گونه ضرورت و الزام دانسته 
و آن را عجالتا" به بايگاني سپردند. تا دو باره اين 
لايحه مطرح بشود، ماه ها به طول خواهد انجاميد، و تا آن 
وقت لابد ترافيك شهر همچنان به حال خود رها خواهد بود. 
تنفس در تهران خطرناك تر خواهد شد و راهروهاي 
بيمارستان ها شلوغ تر. به راستي، كدام الزام مي توانسته 
است از حيات و سلامتي ميليونها شهروند مهمتر باشد؟
بعد: لايحه پيش گفته كه نيمه تابستان گذشته با قيد يك 
فوريت تقديم مجلس شده بود، مستند به مجموعه اي از
ديدگاه هاي كارشناسي دقيق و متقن است كه بخش هايي از
آنها در رسانه هاي جمعي انعكاس قابل توجه يافت. به واقع 
با طرح اين لايحه بود كه به ويژه مطبوعات فرصت آن را
يافتند كه آشكار و بي پرده بنويسند: "كنترل ترافيك شهر
به حال خود رها است "،" از محدوده طرح ترافيك جز نامي 
باقي نمانده است ". "بي اعتنايي به توقف سنج ها بهره وري 
از حجم كالبدي معابر را به حداقل رسانده است ". "آشفتگي 
ترافيك سهم خودروها را در آلودگي هوا باز هم افزايش داده 
و به بيش از هفتاد درصد كل حجم آلودگي رسانده است ". "كار
به جايي كشيده كه حتي مصوبه لازم الاجراي مجلس در باره 
ممنوعيت تردد خودروهاي آلوده زا هم به فراموشي سپرده شده 
است". "اكنون در تهران برخورداري از توان حل و فصل شخصي ! 
براي رانندگي موءثرتر از اعتنا به قوانين و مقررات است "،
" كنترل هوشمند ترافيك كه راه اندازي آن ميلياردها ريال 
هزينه در برداشته عملا" غيرقابل استفاده مانده است "و
ده ها معضل كوچك و بزرگ ديگر. 
با اعتناي قابل توجه افكار عمومي به مسائل فوق و به ويژه 
افزايش دور از انتظار آلودگي هواي تهران در دو ماهه اخير
كه در مواردي حتي وقوع دودمه و تعطيلي مدارس را به دنبال 
داشت، هفته گذشته نمايندگان مجلس يك فوريت لايحه موصوف 
را به دو فوريت افزايش داده و آن را در جريان كاري مجلس 
قرار دادند. اما ديروز كه نوبت بررسي لايحه شد، همين 
نمايندگان اين بار به سلب فوريت آن راي دادند نظر واقعي 
نمايندگان كدام است؟ يك فوريت مردادماه، دو فوريت هفته 
گذشته، يا سلب فوريت ديروز؟
ديگر: نكته قابل تامل بعدي موضع گيري هاي متعدد معاونت 
راهنمايي و رانندگي نيروي انتظامي، فرمانده ناحيه 
انتظامي تهران بزرگ و شماري ديگر از مديران اين نيرو در
جريان بررسي لايحه فوق در مجلس است. 
هفته گذشته حتي چندين بار شماري از افسران عالي رتبه اين 
نيرو فرصت آن را يافتند كه در صحن مجلس حضور يافته و به 
توزيع جزوه ميان نمايندگان و بحث و تبليغ با آنها
بپردازند. در تمام دنيا، و از جمله ايران، عرف اين است 
كه موضع گيري هاي فراتر از حوزه داخلي يك نهاد صرفا" 
توسط عالي ترين مقام آن نهاد ابراز مي شود و در صورت 
ابراز آشكار هر گونه موضع گيري از سوي چنين مقامي، البته 
رده هاي پايين تر، به ويژه در نهادهاي نظامي، مجاز به 
واكنش هاي منفي در قبال آن نيستند در حالي كه وزير كشور
به عنوان جانشين فرمانده كل قوا و عالي ترين مقام نيروي 
انتظامي خود به عنوان ارائه كننده لايحه مذكور مطرح بوده 
و در جلسه رسمي مجلس شوراي اسلامي به دفاع از آن برخاسته 
است چگونه است كه رده هاي پايين تر اين نيرو بي هيچ 
پروايي خود را مجاز به مخالفت با نظر و راي او دانستند؟
چگونه است كه مديران رده بالاي نيروي انتظامي خود را
ملزم به اطاعت از دستورات جانشين فرمانده كل قوا، حتي در
چنين مسئله آشكار و مشخصي، نمي دانند؟
سرانجام: آمار مي گويد طي ده سال گذشته شمار كودكان 
مبتلا به سرطان خون در تهران نزديك به هشت برابر افزايش 
يافته است. به همين نسبت مي توان افزايش شمارمبتلايان به 
انواع ديگر سرطان، ناراحتي هاي تنفسي، بيماري هاي عصبي و
روحي و... را برآورد كرد. اين افزايش در شرايطي به وقوع 
پيوست كه روند افزايش آلودگي هوا كندتر از حالا، و البته 
ماه هاي آتي، بوده است. از امروز تا هر وقت ديگر، اگر كه 
همه آنها كه دستي بر كار دارند، دلي نيز با شهروندان 
داشته باشند و بخواهندقدمي براي سلامت آنها بردارند، چند
كودك ديگر در تهران آماج ذرات سرب شده وبه مشقت 
ياخته هاي بدخيم دچار خواهد شد؟ شمار شهرونداني كه غروب
مضطربتر وتنگ نفس تر از قبل به خانه باز خواهند گشت 
چقدر افزايش خواهد يافت؟ آنان كه مدعي هستند مردم را
ولي نعمت خود مي دانند چگونه است كه حاضر شدند آنها رادر
چنگال مهيب آلودگي هوا تنها بگذارند؟
ناصر كرمي

شوراي برنامه ريزي و توسعه گردشگري در
كاشان تشكيل شد

گروه شهرستانها: معاون فرماندار كاشان اعلام كرد: با
توجه به وجود صدها اثر تاريخي و جاذبه هاي متعدد گردشگري 
در شهر تاريخي كاشان شوراي برنامه ريزي و توسعه امور
گردشگري در كاشان تشكيل شد. 
واجدي افزود: اين شورا متشكل از فرماندار، شهردار، مدير
ميراث فرهنگي، رئيس اداره فرهنگ و ارشاد اسلامي و يكي از
اساتيد دانشگاه كاشان است كه برنامه هاي خاص توسعه 
گردشگري در اين شهرستان را بررسي مي كنند. 
به گزارش خبرنگار همشهري مهندس سيف الله امينيان دبير
اين شورا درخصوص معرفي شهر كاشان گفت: شهر تاريخي كاشان 
با قرار داشتن روي زنجيره بزرگ راههاي كشور و واقع بودن 
روي يكي از غني ترين و بزرگترين محورهاي تاريخي - فرهنگي 
و با داشتن صدها اثر بزرگ و پرجاذبه تاريخي نظير باغ 
تاريخي فين، بازار بزرگ و وجود صدها خانه قديمي و زيبا
مانند خانه هاي بروجردي، طباطبائي، عباسيان، عامريها در
بافت تاريخي آن، يكي از قطبهاي گردشگري كشور اسلامي 
ايران است. 
مدير ميراث فرهنگي كاشان افزود: به منظور بهره برداري 
بهينه از اين سرمايه هاي عظيم فرهنگي و تاريخي بويژه 
مواريث طبيعي و فراواني كه در اين ناحيه وجود دارد به 
ابتكار و پيشنهاد فرماندار كاشان شوراي برنامه ريزي و
توسعه امور گردشگري تشكيل شد و معرفي جاذبه ها و تهيه و
چاپ و انتشار نقشه جامع سياحتي و بروشورهاي مناسب از
بناهاي تاريخي را در دستور كار خود قرار داده است. 
در اولين جلسه اين شورا كه با حضور فرهاديان مدير سازمان 
ايرانگردي و جهانگردي منطقه مركزي ايران در محل 
فرمانداري كاشان برگزار شد، پيشنهاد شد نسبت به تاسيس 
دفتر ايرانگردي - جهانگردي در اين شهرستان اقدام عملي 
صورت گيرد. 
مدير ميراث فرهنگي كاشان همچنين گفت: تالار شهر نياسر به 
مركز رفاهي گردشگران تبديل خواهد شد. 
امينيان با اشاره به آثار و جاذبه هاي ارزشمندي همچون 
آتشكده اردشير، چشمه اسكندريه، باغ طالار، آبشار، غار
معروف و ديدني رئيس، آسياي آبي، حمام صفويه كه به تازگي 
كشف و به همت شهرداري نياسر سر از خاك برآورده است، 
افزود: طبق تحقيقات "آندره گدار" معمار و باستان شناس 
برجسته فرانسوي، آتشكده نياسر اولين آتشكده اي است كه به 
وسيله اردشير بابكان و سلسله ساساني در ايران بنا شده 
است. 
طبق آنچه در تاريخ قم آمده است، شهر زيبا و كوهستاني 
نياسر توسط پادشاهان ساساني بنيان گذاشته شده است. غار
عجيب و هزار توي نياسر كه با دست انسان در اعماق كوه 
كركس در محله مرتفع تالار نياسر حفر و احداث شده است در
زمره ديني ترين آثار تاريخي ايران است. همچنين، باغ وسيع 
و زيباي طالار كه از آب چشمه اسكندريه سيراب مي شود از
بناهاي دوره صفويه است كه كوشك تاريخي آن بر سراسر منطقه 
مشرف است و چشم انداز فوق العاده زيبايي دارد. 
امينيان گفت: قرار است از سوي منطقه ايرانگردي و
جهانگردي مركزي ايران اعتباراتي براي آماده سازي تالار
نياسر در نظر گرفته شود.

گازرساني به چهار منطقه كرج به زودي 
آغاز مي شود

گروه شهرستانها: با دخالت شوراي اسلامي شهرستان كرج و حل 
اختلاف مالي بين شهرداري و شركت گاز كرج عمليات گازرساني 
به مناطق مهرويلا، دهقان ويلا، گلشهر و كوي ولي عصر آغاز
خواهد شد. 
به گزارش خبرنگار همشهري در كرج مهندس عربي مسئول طرح 
گازرساني كرج گفت: در صورت توافق با شهرداري حدود 145
كيلومتر شبكه گذاري در مناطق ياد شده آغاز مي شود. 
وي همچنين افزود: حدود 4 ماه است كه اين طرح متوقف شده 
است و تنها مشكل ما مبلغ پيشنهادي شهرداري جهت آسفالت و
ترميم مناطق حفاري شده مي باشد كه شركت گاز با توجه به 
بودجه تخصصي قادر به پرداخت آن نخواهد بود و در صورت 
ادامه توقف تا بهمن ماه سال جاري مجددا" با مشكل جذب
بودجه مواجه خواهيم بود. 
در ادامه مهندس روشن اردكاني شهردار كرج نيز از شهرستان 
كرج به عنوان يك شهر بزرگ ياد كرد و افزود: با
قراردادهاي قبلي شهرداري با شركت گاز حدود 70 درصد به 
شهر زيان وارد مي شد و ما اين برآورد قيمت را براساس 
كارشناسي هاي به عمل آمده براي هر متر طولي در نظر
گرفته ايم و حداقل قيمت را پيشنهاد كرده ايم. 
در پايان جلسه مقرر شد اختلاف مبلغ پيشنهادي شهرداري كرج 
و شركت گاز با مشاركت مردمي و محلي رفع و عمليات 
گازرساني به اين مناطق آغاز شود.

استاندار بوشهر: صنعت پرورش ميگو در
بوشهر با مشاركت بخش خصوصي متحول 
مي شود

گروه شهرستانها: استاندار بوشهر در جلسه كميته توسعه 
شيلات استان، از شيلات به عنوان محور اصلي آباداني استان 
نام برد و توسعه فعاليت هاي شيلات در بخش تكثير و پرورش 
ميگو در استان را يك ضرورت دانست. 
به گزارش خبرنگار همشهري از بوشهر مهندس سينكي گفت: از
35 هزار هكتار اراضي مستعد پرورش ميگو در استان، تنها از
2 هزار هكتار آن بهره برداري شده است و براي رسيدن به 
بهره برداري كامل و بهينه از اين اراضي بايد با مشاركت 
بخش خصوصي و سرمايه هاي غيردولتي در اين بخش گام هاي 
اساسي برداشته شود. وي با اشاره به اينكه در سال جاري 
147 ميليون ريال قطعه لارو ميگو در مزارع پرورش ميگو
ذخيره و يك هزار و 62 تن ميگو برداشت شده است، افزود: 
براساس برنامه ريزيهاي صورت گرفته، سال آينده 1700 هكتار
از اراضي مستعد استان به پرورش ميگو اختصاص مي يابد و به 
متقاضيان واگذار مي شود. 
استاندار بوشهر تاكيد كرد: با توجه به اينكه استان در
بخش صنعت از رشد قابل توجهي برخوردار نيست توسعه بيش از
پيش شيلات با امكانات بالقوه استان ضروري است.

دو واحد پخت نان حجيم در تاكستان و
بوئين زهرا بزودي راه اندازي مي شود

گروه شهرستانها: دو واحد پخت نان حجيم در شهرستانهاي 
تاكستان و بوئين زهرا احداث مي شود. 
به گزارش خبرنگار همشهري، روابط عمومي غله قزوين اعلام 
كرد: با توجه به اين كه تنها واحد توليدي نان حجيم و
نيمه حجيم قزوين عملكرد مناسبي از نظر صرفه جويي در مصرف 
آرد و بازدهي داشته است لزوم احداث دو واحد مشابه در
شهرهاي تاكستان و بوئين زهرا احساس مي شود و به همين 
منظور مجوز احداث دو كارخانه توليد نان حجيم به ظرفيت 
اسمي روزانه 5 تن از محل سقف سهميه آرد مهار شده است و
اين دو كارخانه در حال احداث بزودي راه اندازي خواهند شد.

خانه دكتر صحتي در تبريز به جمع آثار
ملي پيوست

گروه شهرستانها: خانه قديمي مرحوم دكتر صحتي در تبريز به 
عنوان هفتاد وششمين اثر ملي و تاريخي آذربايجان شرقي در
فهرست آثار ملي ايران قرار گرفت. 
به گزارش خبرنگار همشهري در تبريز اين خانه شامل دوباب
خانه تو درتو است كه به صورت بيروني و اندروني براي محل 
كار و سكونت مورد استفاده قرار مي گرفت. خانه سمت شرقي 
در دو طبقه با ايوان ستون دار و حياط، باغچه و هشتي به 
صورت اندروني است و خانه سمت غربي در سه طبقه با حياط، 
باغچه و هشتي به صورت محل كار يا بيروني بوده است. 
خانه شرقي باستون و سرستون و پيشاني ايوان با تزئينات 
گچبري است و نيز داراي نماي آرايشي با معماري سنتي 
ايراني است كه در نوع خود كم نظير است. 
در خانه سمت غربي نيز بويژه در نماي آن از زيباترين 
شيوه هاي تزئيني و انواع گچبريها استفاده شده است. اين 
خانه از سمت غرب به بازار قديمي تبريز مرتبط است و طبق 
نظر مورخان در داخل قطعه قديمي شهر قرار دارد. 
زمان احداث اين خانه باتوجه به تزئينات و شيوه معماري، 
پلان و قابل مقايسه بودن آن با آثار مشابه برجاي مانده 
از دوره قاجاريه، منتسب به عصر قاجار است. 
خانه هاي مذكور مجموعا" در زميني به مساحت 1500 متر مربع 
بازيربناي تقريبي 850 متر مربع احداث شده اند. اثر
تاريخي خانه دكتر صحتي در كوي شتربان در نزديكي بقعه 
سيدابراهيم(ع)قرار دارد. 
مرحوم دكتر ابوالقاسم صحتي از شخصيتهاي علمي، فرهنگي، 
مذهبي و خير تبريز بود و حدود 50 سال در همين خانه به 
طبابت اشتغال داشته است. 
مسئولان ميراث فرهنگي آذربايجان شرقي اظهار اميدواري 
مي كنند پس از انجام مرمتهاي ضروري در داخل اين بنا، 
زمينه مناسب براي اجراي وصيت واقف براي تبديل آن به موزه 
علمي فراهم شود. 
كوتاه از سراسر كشور
انتخاب مشاورين جوان استاندار كرمانشاه 
كرمانشاه- خبرنگار همشهري: با هدف ايجاد خودباوري، 
اعتمادبه نفس، مسئوليت شناسي و مسئوليت پذيري در
دانش آموزان و همچنين فراهم آوردن امكان مشاركت جوانان 
در عرصه هاي مختلف اجتماعي انتخابات مشاورين جوان 
استاندار در سه شهرستان پاوه، سنقر و كنگاور بين 16 هزار
دانش آموز مقطع متوسطه و پيش دانشگاهي برگزار شد و 128
دانش آموز به عنوان مشاورين جوان استاندار برگزيده شدند. 
اجراي 584 طرح خوداشتغالي در كهكيلويه و بويراحمد
ياسوج- خبرنگار همشهري: در نشست ستاد اشتغال استان 
كهكيلويه و بويراحمد، با اجراي 584 طرح خوداشتغالي با يك 
ميلياردو 781 ميليون ريال در استان موافقت شد. از اين 
طرحها 304 طرح در گچساران و 280 طرح در شهرستان كهكيلويه 
اجرامي شود. 
ايجاد 1160 فرصت شغلي در باينگان 
كرمانشاه- خبرنگار همشهري: استاندار كرمانشاه گفت: با
تلاش مسئولان دفتر مناطق محروم و همكاري بخشداري و شوراي 
شهر باينگان تمهيدات لازم براي ايجاد 1160 فرصت شغلي در
بخشهاي مختلف صنعتي، كشاورزي، خدماتي و صنايع دستي در
مناطق روستايي اين بخش فراهم شده است. وي افزود: همچنين 
امسال اعتبار اجراي 500 فرصت شغلي در منطقه باينگان 
تامين خواهدشد. 
ايجاد تاسيسات دريايي براي توليد و انتقال گاز
بوشهر- خبرنگار همشهري: مدير شركت نفت و گاز پارس جنوبي 
گفت: در اجراي طرح توسعه گاز پارس جنوبي در عسلويه استان 
بوشهر، حفر ده حلقه چاه در تاسيسات دريايي اين حوزه گازي 
آغاز شده و تاكنون يك حلقه آن در عمق 3 هزار متري دريا
به مرحله بهره برداري رسيده است. وي افزود: در حال حاضر
ساخت تاسيسات دريايي و ساحلي در منطقه براي توليد انتقال 
روزانه 2 ميليارد فوت مكعب گاز در حال اجراست. 
گشايش مركز اطلاع رساني تازه هاي كتاب در ياسوج 
ياسوج- خبرنگار همشهري: مركز اطلاع رساني تازه هاي كتاب
در مجتمع فرهنگي ياسوج گشايش يافت. اين مركز به سيستم 
كامپيوتر مجهز است و تازه ترين اطلاعات درباره نشر كتاب
را به روز دراختيار علاقه مندان قرار مي دهد. 
يادمان يك هزار تن از شهداي صنعت نفت كشور در شركت گاز
پارس جنوبي برگزار گرديد
بوشهر- خبرنگار همشهري: همزمان با سالروز شهادت شهيد
تندگويان، يادمان يك هزار تن از شهداي صنعت نفت كشور در
شركت گاز پارس جنوبي در بندر عسلويه بوشهر گرامي داشته 
شد. در اين مراسم مدير شركت نفت و گاز پارس جنوبي از
پايمردي و رشادت شهيد تندگويان و يك هزار نفر از شهداي 
شركت نفت تجليل كرد. 
مجموعه بندري چوئبده آبادان به شركت تعاوني مرزنشينان 
واگذار شد
اهواز- خبرنگار همشهري: با توافق بخشداري مركزي وسازمان 
بندر و كشتيراني مجموعه بندري چوئبده آبادان براي مدت 15
سال به شركت تعاوني مرزنشينان واگذار شد. 
روابط عمومي اداره كل تعاون خوزستان اعلام كرد: اين 
بندر از سال 70 تاكنون در تبادلات مرزي به ويژه صادرات 
غيرنفتي، اشتغالزايي و بهبود وضعيت اقتصادي منطقه نقش 
مهمي داشته است، با توجه به محدوديت گمرك آبادان، 
اين بندر از استعداد و امكانات مطلوب از جمله زمين مناسب
برخوردار است.

در نامه اي به آيت الله جنتي 
وزير كشور: شوراي نگهبان حق 
تصويب آئين نامه انتخاباتي ندارد

گروه سياسي: وزير كشور در نامه اي خطاب به آيت الله جنتي 
دبير شوراي نگهبان نسبت به نوشتن آئين نامه اجرايي توسط
اين شورا اعتراض كرده است. 
اين مطلب را روز گذشته علي محقر معاون پارلماني وزير
كشور در جمع خبرنگاران عنوان كرد. 
به گزارش خبرنگار همشهري وي گفت: آئين نامه مزبور در
(حدود)هفت صفحه تنظيم شد و مواد زيادي از قانون 
انتخابات را مدنظر قرار داده است. 
محقر اضافه كرد: وزير كشور در نامه خود تاكيد كرده كه 
شوراي نگهبان حق تصويب آئين نامه اجرايي را ندارد مگر
اينكه در قانون اين موضوع ذكر شده باشد. 
معاون پارلماني وزير كشور با اشاره به ماده 138 قانون 
اساسي گفت: تصويب آئين نامه اجرايي به عهده دولت است و
شوراي نگهبان بايد از دولت بخواهد تا آئين نامه 
اجرايي اش را بنويسد. 
وي در پاسخ به اين پرسش كه در صورت عدم توجه شوراي 
نگهبان، دولت چه خواهد كرد گفت: رئيس جمهور مي تواند بر
اساس اصل 113 قانون اساسي اخطار بدهد. 
محقر همچنين در مورد علني شدن آراء مردم با مصوبه اخير
مجلس و سه برگي كردن تعرفه ها گفت: شوراي نگهبان مي گويد
ايرادي ندارد اما به نظر ما چون تعرفه شماره مسلسل دارد
آرا مشخص خواهد شد. 
وي همچنين با اشاره به كسر بودجه دولت و وزارت كشور بر
اثر تصويب طرح اصلاح قانون نظارت شوراي نگهبان، گفت: 
رئيس جمهوري مي تواند در اين موارد نيز اخطار قانون 
اساسي بدهد و از ابلاغ آن به دستگاههاي اجرايي جلوگيري 
نمايد. 
گفته مي شود بر اثر آئين نامه شوراي نگهبان اگر دو متشرع 
راي به فسق و فجور كسي بدهند، از شركت در انتخابات منع 
مي شود. 
لازم به ذكر است در زمان بررسي طرح اصلاح قانون انتخابات 
كه در مورد نحوه احراز صلاحيت ها شهادت دو شاهد را ملاك 
گرفته بود شوراي نگهبان به اين دليل كه دو شاهد ديگر
مي توانند شهادت دو شاهد اول را نقض كنند با اين امر
مخالفت كرد.

اعتراض شخصيت هاي سياسي - مذهبي به عدول 
شوراي نگهبان از مقررات قانوني

گروه سياسي: گروهي از شخصيت هاي برجسته كشور با ارسال 
نامه اي سرگشاده خطاب به آقاي سيدمحمد خاتمي رئيس جمهوري، 
از وي درخواست كردند در قبال برخي تخلفات هيات مركزي 
نظارت بر انتخابات مجلس ششم به متخلفان و مسئولان مربوطه 
هشدار دهد. 
متن نامه ارسال اين چهره هاي سياسي كه نسخه اي از آن به 
دفتر روزنامه همشهري ارسال شده در پي مي آيد: 
فرارسيدن ايام انتخابات ششمين دوره مجلس شوراي اسلامي و
حساسيتي كه اين دوره به دلايل گوناگون داراست شور و
هيجان عمومي را برانگيخته و آمادگي حضور مردم را در صحنه 
اين انتخابات تعيين كننده، نسبت به دفعات پيشين از
افزايش قابل ملاحظه اي برخوردار ساخته است و به سادگي 
قابل پيش بيني است كه حماسه اي ديگر همچون حماسه دوم 
خرداد تكرار خواهد شد. اين رخداد مباركي است كه سران 
عاليرتبه نظام همواره خواستار آن بوده و شكرگزار آن 
خواهند بود. بديهي است كه همه اركان نظام و كشور در
رده هاي تقنيني و اجرائي و نظارتي مي بايد براي اجراي 
هرچه باشكوهتر اين انتخابات بسيج شوند و تلاش هاي 
صادقانه خود را ارائه كنند. خوشبختانه با توجه به حمايت 
قدرتمندانه جنابعالي از قانون و قانونگرايي و هوشياري 
ملت بزرگ ايران و نظارت هوشمندانه مقام معظم رهبري بر
جريانات كشور، اين اميد وجود دارد كه ان شاءالله 
انتخابات در يك فضاي منظم و آرام و در عين حال پرشور و
حال برگزار شود و راي گيري واقعي از مردم در تمام مراحل 
و بدور از هرگونه كوتاهي و قانون شكني و سوءاستفاده به 
اتمام برسد. در عين حال وظيفه خود مي دانيم نگراني خود
را نسبت به پاره اي مسائل كه در حوزه نظارتي انتخابات، 
اتفاق افتاده است ابراز كنيم و مسئوليت خطير و فراگير
حضرتعالي را در جهت پالايش انتخابات از هرگونه شائبه 
خلاف قانون يادآور شويم. 
بر اساس اطلاعات واصله هيات محترم مركزي نظارت، 
آئين نامه اي همراه با فرم استعلام را به وابستگان خود
در سراسر كشور ابلاغ كرده است كه به لحاظ عدول از ضوابط
و دخالت دادن نهادها جز آنچه در قانون مشخص شده است در
تشخيص صلاحيت نامزدهاي انتخاباتي و نيز پاره اي موارد
ديگر كه داراي محتوايي مغاير با مقررات قانوني انتخابات 
مي باشد و همچنين بدليل پاره اي از سخنان آيت الله جنتي 
در جمع مسئولان وزارت كشور، اين احتمال وجود دارد كه 
شوراي محترم نگهبان و هيات محترم نظارت مركزي، وظايف 
قانوني خود را از وظايف شرعي تفكيك كنند و به همين دليل 
به خود اجازه مي دهند فراتر از قانون عمل كنند. 
اعضاي محترم هيات نظارت مركزي بايد بدانند كه در نظام 
مقدس جمهوري اسلامي ايران شرع و قانون، از يكديگر جدا
نيستند و هر قانوني، آنگاه كه مراحل خود را تا تصويب
نهايي طي كرده و به صورت قانون رسمي درمي آيد در حقيقت 
يك تكليف شرعي نيز تلقي مي شود و هيچكس حق ندارد نظر
شرعي شخص خود را، فوق آن بداند. در ادامه اين نامه آمده 
است: 
جناب آقاي رئيس جمهوري، 
از جنابعالي به عنوان امين مردم و كسي كه پشتوانه عظيم 
حمايت ملت بزرگ ايران و مسئوليت اجراي دقيق قانون اساسي 
و قوانين عادي را دارا هستيد، مصرانه مي خواهيم همه 
دست اندركاران برگزاري اين انتخابات حساس و تاريخي را
نسبت به وظايف خطير آنان در اجراي يك انتخابات سالم و
حفظ امانت آراء مردم، يادآور شويد و براي پيش گيري از
وقوع هرنوع تنش و آشوب، به مسئولان مربوطه هشدار دهيد و
به همه آنان پايبندي بي قيد و شرط نسبت به قانون و عدم 
تسليم در برابر فشارها را به عنوان يك وظيفه شرعي و
قانوني گوشزد نماييد. در پايان براي جنابعالي و همه 
خدمتگزاران به اين نظام مقدس، موفقيت آرزو مي كنيم. 
مهدي كروبي - سيدمحمد موسوي خوئيني ها- سيدمهدي امام 
جماراني- سيد علي اكبر محتشمي - مرتضي الويري - بهزاد نبوي - 
سيدمحمدرضا خاتمي - محمدعلي رحماني - سيدهادي خامنه اي - 
محمدرضا توسلي - محمدعلي نظام زاده - سيدمحمد هاشمي - مجيد
انصاري- صادق خلخالي - محمد سلامتي - سيدكاظم بجنوردي - 
حسين مظفري نژاد- نجفقلي حبيبي - داود سليماني - مرتضي 
كتيرائي- الياس حضرتي - محسن امين زاده - يدالله اسلامي - 
عليرضا محجوب- ابوالقاسم سرحدي زاده - فخرالدين حجازي - 
علي محمد حاضري - داوودي شمسي - فاطمه كروبي - سهيلا
جلودارزاده- صفائي - دكتر مهدوي

نماينده مقام معظم رهبري به ديدار
خانواده شهيد محبي رفت

تهران- واحد مركزي خبر: حجت الاسلام والمسلمين محمدي 
گلپايگاني رئيس دفتر مقام معظم رهبري به نمايندگي از
رهبر معظم انقلاب اسلامي عصر روز دوشنبه در جمع خانواده 
شهيد امر به معروف و نهي از منكر هادي محبي حضور يافت و
از مقام والاي اين شهيد قدرداني كرد. 
رئيس دفتر مقام معظم رهبري در سخناني با اشاره به پيگيري 
روند قضائي اين پرونده گفت پس از آنكه روز يكشنبه بعنوان 
روز قصاص متهم مشخص شد ناگهان شنيديم كه در آخرين لحظات 
كه قرار بود قاتل اعدام شود پدر بزرگوار اين شهيد با
ايثار و فداكاري و با وجود دل پر دردي كه داشتند قاتل را
بخشيدند كه اين عمل ايشان بسيار ارزشمند بود. 
رئيس دفتر مقام معظم رهبري افزود مطلع شديم پدر اين 
بسيجي نيز خود بسيجي هستند و بخشش قاتل از سوي ايشان 
الگوئي است تا به همه ثابت شود بسيجيان در هر زمان كه 
اقتضا كند مي جنگند و در زمان مقتضي گذشت مي كنند. 
پدر شهيد محبي نيز در خصوص ويژگي هاي شهيد هادي محبي گفت 
ايشان علاوه بر كار و تحصيل در دانشگاه به عبادت بسيار
علاقه مند بود و نماز شب ايشان هيچگاه قطع نمي شد و به 
نماز جمعه اهميت بسيار مي دادند امر به معروف و نهي از
منكر نيز از بارزترين ويژگي هاي اخلاقي ايشان بود كه جان 
خود را نيز در همين راه تقديم اسلام نمود.

بررسي هيات نظارت استان ها پس فردا پايان 
مي يابد

گروه سياسي: ستاد انتخابات كشور روز گذشته اعلام كرد: 
رسيدگي و بررسي صلاحيت داوطلباني كه توسط هيات اجرايي 
واجد شرايط قانوني شناخته شده اند، توسط هيات نظارت 
استان ها آخر وقت روز جمعه هفدهم دي ماه پايان خواهديافت. 
به گزارش ستاد انتخابات كشور، هياتهاي نظارت استاني پس 
از دريافت شكايت از داوطلبان رد صلاحيت شده در هفته 
گذشته، با استماع دفاعيات آنان، رسيدگي به شكايات را
آغاز كردند. 
اظهار نظر و رسيدگي هيات نظارت استاني به شكايات احتمالي 
داوطلبان ردصلاحيت شده، باملاحظه نظريه هيات مركزي نظارت، 
به هيات اجرايي مركز حوزه انتخابيه ذيربط ارسال مي شود. 
بنابراين گزارش مراتب تاييد يا رد صلاحيت داوطلبان، روز
شنبه هيجدهم دي ماه توسط فرمانداران و يابخشداران مركز
حوزه انتخابيه به داوطلبان ابلاغ مي شود كه ادامه رسيدگي 
به شكايات داوطلبان رد صلاحيت شده و اظهار نظر درخصوص 
صلاحيت ساير داوطلبان توسط شوراي نگهبان روز پنجشنبه 
هفتم بهمن ماه است.

در پي چاپ مطلب توهين آميز در يك نشريه 
انگليسي كاردار انگليس به وزارت امور خارجه 
احضار شد

گروه سياسي: در اعتراض به درج مطالب موهن نسبت به جمهوري 
اسلامي ايران در يك نشريه چاپ لندن، در غياب سفير انگليس، 
كاردار اين كشور در تهران به وزارت امورخارجه احضار شد. 
نيل كرامپتون كاردار انگليس در جريان اين احضار تصريح 
كردموضع انگليس كاملا روشن و متفاوت از مطالب آن نشريه 
است. 
وي افزود: دولت انگليس خواستار گسترش و توسعه همه جانبه 
همكاريها باجمهوري اسلامي ايران است و من مراتب نگراني 
دولت جمهوري اسلامي ايران راسريعا به دولت متبوع خود
منعكس خواهم كرد. روزنامه "تايمز" انگليس در شماره اول 
ژانويه خود(يازدهم دي ماه جاري)در مطلبي به مقدسات 
جمهوري اسلامي ايران اهانت كرده بود.

در ديدار اعضاي شوراي نظارت بر صدا و
سيما با آقاي خاتمي رئيس جمهوري صدا و
سيما را از برخورد جانبدارانه در انتخابات 
برحذر داشت

خاتمي: بايد نسبتي بين سران سه قوه با اين رسانه كه 
متعلق به عموم است تعريف شود
گروه سياسي: نمايندگان قواي سه گانه در شوراي نظارت بر
سازمان صدا و سيما روز گذشته با حجت الاسلام والمسلمين 
سيدمحمد خاتمي رئيس جمهوري ديدار و گفتگو كردند. 
به گزارش ايرنا رئيس جمهوري در اين ديدار صدا و سيما را
رسانه اي حساس، مهم و فراگير دانست و بر دشواربودن وظايف 
اين رسانه اشاره كرد و گفت: فرق صدا و سيما و ساير
رسانه ها در اين است كه صدا و سيما رسانه نظام است و
موضعگيريهاي آن موضعگيريهاي نظام تلقي مي شود و به همين 
دليل بايد خبر و تحليل و مطالب آن بي طرفانه و وراي 
سليقه ها و جريان ها باشد و اگر اين حالت احساس نشود، 
بي اعتمادي بوجود مي آيد. 
آقاي خاتمي ضمن تاكيد بر ترويج روحيه نقد در جامعه و
مهم خواندن نقش صدا و سيما در آموزش عمومي كشور، اعتماد
ميان نظام و مردم را از سرمايه هاي مهم كشور دانست و گفت: 
اگراعتماد متقابل ميان صدا و سيماي جمهوري اسلامي ايران 
و مخاطبين خدشه دارشود امنيت ملي ما خدشه دار خواهد شد. 
رئيس جمهور رعايت افكار عمومي و توجه صدا و سيما به 
مخاطبين و پوشش و كيفيت برنامه ها را مهم دانست و گفت: 
نبايد صرفا به رشد كمي برنامه هااكتفا شود. 
آقاي خاتمي ضمن تاكيد بر نقش صدا و سيما درآرام كردن و
معتدل كردن جامعه و برخورد بي طرفانه نسبت به قضايا به 
ويژه در ايام انتخابات، گفت: كار مهم شورا ارزيابي 
بي طرفانه عملكرد صدا و سيما در عرصه هاي مختلف سياسي، 
اجتماعي، فرهنگي و اقتصادي است. 
رئيس جمهور بااشاره به اينكه موضوع نظارت برصداوسيمااز
سوي نمايندگان سه قوه، به صراحت در قانون اساسي آمده است، 
گفت: بايد نسبتي بين سران سه قوه با اين رسانه كه متعلق 
به عموم است تعريف شود تا برنامه اي كه تمام مراحل خود
را طي كرده و به صورت ضابطه و قانون درآمده است، به عنوان 
برنامه نظام تلقي شود و شوراي نظارت هم بر اين امر نظارت 
داشته باشد، چرا كه درافكار عمومي صدا و سيما رسانه نظام 
تلقي مي شود. 
درابتداي اين جلسه دكتر طه هاشمي رئيس شوراي نظارت بر
سازمان صدا و سيما، گزارشي ازفعاليت هاي انجام شده و
برنامه هاي در دست اقدام اين شورا را ارائه داد و سپس 
اعضاي شورا در زمينه مشكلات قانوني نحوه اداره صدا و
سيما، كيفيت برنامه ها و مسايلي كه در راه اعمال وظايف 
شورا وجود دارد با رئيس جمهور گفت و گو كردند.

چند نكته درباره گفته هاي "بازرس كل كشور"

1- رئيس سازمان بازرسي كل كشور ديروز در گفتگو با
خبرنگاران به عمد يا سهو براي نشان دادن مصاديق مفهوم 
فساد، تنها دستگاه اجرايي كشور را نشانه گرفت. 
ناديده گرفتن احتمال فساد در ساير دستگاه ها و قوا به 
ويژه قوه قضائيه(در حالي كه رئيس محترم جديد اين نهاد
دريچه اي براي نگاه از درون به حال و گذشته اين مجموعه 
باز كرده و اميدواريم اراده اصلاحي ايشان كارساز شود)و
نهادهاي بخش عمومي غيردولتي و توجه به اين نكته كه وي 
هرگز در اين باره سخن نگفت، شبهه سياسي بودن اقدام وي را
تقويت مي كند. 
2- بازرس كل كشور" عدم پرداخت متناسب و ناكافي بودن حقوق 
كارمندان"،" ناعادلانه و ناهماهنگ بودن نظام پرداخت حقوق 
كاركنان" را از دلايل وجودروابط ناسالم دانسته است. 
به نظر مي رسد كه اين گفته رئيس سازمان بازرس كل كشور
نيز تا حد نسبتا" زيادي شائبه سياسي بودن مي دهد. ناظران 
آگاه نيك مي دانند كه دولت در سالهاي گذشته همواره تلاش 
كرده است تا حقوق كارمندان را به اندازه توانايي هايي كه 
دارد افزايش دهد. 
3- بازرس كل كشور مدعي شده است "يكي از مشكلات موجود
شركت هاي وابسته به دولت است كه تخلف هاي متعددي از آنها
به سازمان بازرسي كل كشور رسيده است... "
واقعيت اين است كه دولت هاي پس از جنگ تحميلي همواره در
برنامه هاي توسعه و حتي بودجه هاي سالانه تلاش كرده اند
از حجم تصدي دولت در امور اقتصادي بكاهند و از تبديل شدن 
دولت به يك بنگاه بزرگ "شركت دار" جلوگيري كنند، اما اين 
خواسته دولت همواره با مقاومت برخي از گروههاي سياسي خاص 
مواجه شده است دولت خاتمي در لايحه برنامه سوم توسعه 
تلاش كرده است تا ساماندهي شركت هاي دولتي با رفع مالكيت 
آنها از دولت را با شتاب پيش برد، ا ما متاسفانه اين 
خواسته دولت با دست انداز مواجه شده است. سازمان بازرسي 
كل كشور مي تواند به عنوان يك وظيفه گروههاي سازمان 
يافته اي را كه در گذشته مانع از واگذاري شركت هاي دولتي 
و در نتيجه كاهش ريشه هاي فساد شده اند را شناسايي و به 
مردم معرفي كند. 
5- ما نيز با بازرس كل كشور در اين نكته كه "ما به جاي 
پرداختن به مسائل اصلي به مسائل فرعي مي پردازيم "موافق 
هستيم. 
به نظر مي رسد كه اگر بازرس كل كشور به اين نكته گفته 
شده خود اعتقاد كامل دارد بايد تشكيلات تحت مديريت خود
را گونه اي سامان دهد و براي آن گونه اي برنامه ريزي كند
كه اولا" توانايي تعريف دقيقي از" فساد" را پيدا كند، 
ثانيا" در ردگيري مصداق هاي اين مفهوم با ژرف نگري و
چشمهاي باز همه جوانب و زوايا را نگاه كند و ثالثا" به 
مسائل مهمتر از سخن گفتن "يك مدير با تلفن "بپردازد. به 
اميد آن روز.

در نطق پيش از دستور نماينده ميناب در
مجلس، نيروي انتظامي را به رشوه خواري 
متهم كرد

گروه سياسي: سيدعلي ميرخليلي نماينده ميناب و رودان و
جاسك در مجلس، نيروي انتظامي حوزه نمايندگي خود را به 
اعمال فشار بر مردم متهم كرد. 
بخش هايي از سخنان ميرخليلي در نطق پيش از دستور ديروز
كه از صداي جمهوري اسلامي پخش شد به شرح زير است: نيروي 
انتظامي به بهانه هاي مختلف مردم را تحت فشار قرار
مي دهد و بعضي ماموران بر مردم محروم منطقه حكومت 
مي كنند و مردم را به بهانه اعتياد و قاچاق كالا مورد
ضربوجرح و قتل قرار مي دهند. 
كسي را بعنوان قاچاقچي مي كشند كه بلافاصله بعد از دفن 
مقتول، خانواده او بايد تحت پوشش كميته امداد قرار گيرند
حتي شكستن قداست نماز جمعه، هم برايشان اهميتي ندارد. و
خود را مطلق العنان مي دانند. گويا تصور مي كنند آنچه در
منطقه انجام مي دهند، خبرش به تهران نمي رسد و خبر از
سطح ميناب خارج نمي گردد و در استان هم از اين نوع 
مديريت حمايت مي شود و از اين نظر خاطرشان آسوده است. هر
كس را كه كشتند با گفتن يك كلمه كه مقتول قاچاقچي است 
قتل او را توجيه مي كنند. اين مردم علاوه بر رنج گرسنگي 
و فقر، اتهام قاچاقچي هم به آنها داده مي شود و تنها كسي 
كه در اين ميان سود مي برد نيروي انتظامي است كه رشوه 
مي گيرد.

سخنگوي انجمن دوستي ايران و مصر: تهران و
قاهره به سوي عادي سازي روابط پيش مي روند

تهران- خبرگزاري جمهوري اسلامي: سخنگوي انجمن دوستي 
ايران و مصر، عادي سازي روابط دو كشور را باهدف مقابله 
با چالش هاي نويني كه "تهران - قاهره "را تهديد مي كند، 
ضروري خواند. 
" صباح زنگنه "ديروز در نشستي با خبرنگاران كه با هدف 
اعلام موجوديت اين انجمن و تشريح مواضع، اهداف و
ديدگاههاي آن صورت گرفت، اظهارداشت: انجمن دوستي ايران و
مصر، تشكلي مردمي است كه تنها مصلحت دو كشوروامت اسلامي 
آن را به تلاش براي عادي سازي روابط ايران و مصر تشويق 
مي كند. 
وي با اشاره به جايگاه و پايگاه "تهران و قاهره "در
منطقه و جهان اسلام گفت: انجمن دوستي ايران و مصر معتقد
است كه دولتهاي دو كشور داراي شان واحدي هستند كه با
رعايت اصل احترام متقابل مي توانند تصميم بگيرند، كنار
يكديگر بنشينند و داد و ستد كنند. 
سخنگوي انجمن دوستي ايران ومصر در بسط اين ديدگاه خاطر
نشان كرد: مابه عنوان يك انجمن غير دولتي معتقد نيستيم 
كه بايد به دولت فشار بياوريم اما اعتقاد ما اين است كه 
بايد پيشنهادهاي خود را به عنوان يك انجمن غيردولتي، 
اعلام كنيم. 
زنگنه در پاسخ به اين پرسش كه برخي مدعي هستند كه 
نامگذاري خياباني در تهران به نام يكي از مسلمانان مبارز
مصري، يكي از عوامل بهبودنيافتن روابط دو كشور است گفت: 
نسبت به بحث هاي موردي مطلع هستم كه پيشنهاداتي بين دو
كشور رد و بدل شده است. 
وي در عين حال اضافه كرد: چنانچه سياست هاي مقامات 
" تهران - قاهره "به تكميل عادي سازي روابط دوكشور اقتضاء
كند، دو كشور به رفع اين موانع خواهند پرداخت. 
يك خبرنگار عرب از زنگنه پرسيد: آيا گفتگو ميان مقامات 
ايران وامارات بر سر مساله جزاير سه گانه ايراني و برخي 
موضع گيري هاي مقامات قاهره دراين باره، تاثيري بر روابط
ايران و مصر خواهد داشت؟
وي پاسخ داد: انجمن دوستي ايران ومصر معتقد است كه هيچ 
كدام از دوكشور(ايران و مصر)نبايد در مسائل داخلي 
يكديگر دخالت كنند. 
زنگنه در پاسخ به پرسشي در خصوص راهكارهاي عادي سازي 
روابط ايران ومصر اظهار داشت: برگزاري همايش هاي مختلف 
در دوكشور، ترجمه كتب منتخبي ازايران به زبان عربي و
انتشار آن در مصر و بالعكس، برپايي نمايشگاههاي مختلف در
دوكشور و دعوت از فرهيختگان و شخصيت هاي ايران از جمله 
راهكارهايي است كه مي تواند در بهبود روابط دو كشور موثر
واقع شود. 
وي با مثبت ارزيابي كردن همكاري دوكشور در امور
بين المللي، به سياست تنش زدايي جمهوري اسلامي ايران 
اشاره كرد وگفت: سياست ايران تنش زدايي است و سياست مصر
نيز در جهت تقارب و نزديك تر شدن است. 
سخنگوي انجمن دوستي ايران و مصر با بر شمردن برخي علائم 
در بهبود روابط ايران و مصر گفت: برپايي نمايشگاه ايران 
در مصر، مبادله هيات هاي اقتصادي دو كشور، سفر هيات 
بازرگاني مصر به ايران، سفر وزير اطلاع رساني مصر به 
ايران، افزايش مذاكرات مستمر وزيران خارجه دو كشور برخي 
علائم عادي سازي كامل روابط تهران و قاهره است. 
وي افزود: با اين علائم، عادي سازي روابط دو كشور چندان 
دور نيست. 
وي در خصوص اينكه آيا در مصر نيز تشكل مشابهي در زمينه 
دوستي دوكشور فعال شده است يا نه؟ اظهارداشت: همزمان با
اين حركت، در مصر نيزشخصيت ها و انديشمندان مصري تحرك 
مشابهي را آغاز كرده اند و اميدواريم شاهد تشكيل انجمن 
دوستي در آن كشور باشيم. 
زنگنه در پايان اين گفتگو از همه شخصيت ها و موءسسات 
دعوت كرد تا نظرات خود را در خصوص رابطه ايران و مصر به 
اين انجمن ارائه كنند. 
سيدهادي خسروشاهي، صباح زنگنه، علي حكمت، سيدعباس خادم 
حقيقت، جهانگيرالماسي، محمد صادق حسيني و جميله كديور
اعضاي هيات موسس اين انجمن هستند.

با تصويب مجلس شوراي اسلامي: طرح اصلاح 
قانون مطبوعات مسكوت ماند

گروه سياسي: مجلس شوراي اسلامي با 111 راي موافق و 98
راي مخالف و ممتنع به پيشنهاد مسكوت ماندن طرح اصلاح 
قانون مطبوعات راي مثبت داد و اين طرح را از دستور كار
مجلس خارج كرد. 
به گزارش خبرنگار همشهري در جلسه علني ديروز مجلس مجيد
انصاري از سوي 149 نماينده كه خواستار مسكوت ماندن طرح 
بودند گفت: طرح اصلاح قانون مطبوعات از قوانين پايه و
اساسي كشور است و حقوق اساسي مطبوعات و مسائل بنيادين 
نظام را تحت تاثير قرار مي دهد. 
وي با اشاره به كمبود وقت براي رسيدگي به كل مواد طرح 
گفت: حساسيت فوق العاده اين طرح اقتضاء مي كند كه 
پيوستگي مواد و جلسات بررسي آن حفظ شود. 
وي از نمايندگان مجلس خواست با مسكوت گذاردن طرح اجازه 
دهند تا فارغ از مسائل سياسي و در فضاي شفاف و روشن 
تصميم خداپسندانه اي گرفته شود. انصاري اضافه كرد200
پيشنهاد مكتوب چاپ شده وجود دارد و با پيشنهادهاي حذف 
ممكن است اين تعداد به 250 تا 300 برسد، مجلس نيز در
هفته آينده تعطيل است و دستور مهم 54 ايراد شوراي نگهبان 
به لايحه برنامه سوم و سپس انتخابات مجلس ششم و پس از آن 
بررسي لايحه بودجه سال 79 نيز وجود دارد. 
انصاري گفت: امروز بيش از چند ماده از طرح بررسي نمي شود
و بقيه به بعد از انتخابات موكول خواهد شد بنابراين 
انسجام رسيدگي به طرح مطبوعات از بين خواهد رفت. 
علي اكبر حسيني نماينده تهران در مخالفت با پيشنهاد
مسكوت ماندن طرح گفت: اين طرح قصد دارد آزادي و حقوق 
مطبوعات را تامين كند و اين آزادي واقعي الهي انساني هر
چه زودتر بايد تامين شود تا نزد خدا و خلقمان سرافراز
باشيم. 
وي خطاب به انصاري گفت: شما كه مي گوئيد طرح بعد از
انتخابات رسيدگي شود قول مي دهيد كه آن زمان هستيد؟
حسيني گفت: ببينيد چه كساني در مطبوعات قلم مي زنند ما
نبايد يك ساعت بررسي طرح را به تاخير بيندازيم آيا ما
بايد برابر كساني كه در مطبوعات صبحگاه قلم مي زنند و شب
هنگام در راديو بيگانه سخن مي گويند صبر كنيم؟
وي اضافه كرد: شما قسم خورده ايد كه نظام اسلامي را حفظ
كنيد مگر فرياد رهبر معظم انقلاب در نماز جمعه و جلسه 
شورايعالي انقلاب فرهنگي با ايشان كه نسبت به وضع 
مطبوعات هشدار دادند نشنيده ايد؟
آيا باز هم بايد صبر كنيم تا قلم هاي خيانتكار مسموم، 
مفتريان، آشوبگران و تشنج آفرينان صحنه انتخابات را به 
آشوب بكشانند؟ برخي قلم ها به قلب شما، رهبر انقلاب و
خانواده هاي شهدا زخم مي زند آنهم در پوشش آزادي، دادگاه 
شما روزنامه ها را تعطيل مي كند و در عوض چند روزنامه 
ديگر منتشر مي شوند، آيا اين معناي آزادي است؟
حسيني مسكوت گذاردن طرح را خيانتي به ملت و برخلاف قسم 
نمايندگان دانست و گفت: با تصويب اين طرح دين خود را به 
اسلام و انقلاب ادا كنيد. 
پس از سخنان علي اكبر حسيني، مجيد انصاري در تذكر
آئين نامه اي خود گفت: از آقاي حسيني كه معروف به اخلاق 
در خانواده هستند بعيد است كه 149 نماينده مجلس را متهم 
به خيانت كنند زيرا در خيانت عنصر جرم بايد وجود داشته 
باشد وي گفت: با همين قانون فعلي تاكنون 5 روزنامه را
بسته اند قصد ما اين است كه قانون مطبوعات در فضاي 
آرامتري رسيدگي شود. 
انصاري ادامه داد: بي جهت از رهبري مايه گذاشتن آنهم از
طرف كسي كه درس اخلاق به خانواده ها مي دهد درست نيست. 
پس از سخنان موافق و مخالف راي گيري به عمل آمد كه 
مسكوت ماندن طرح تصويب شد.

كتابخانه هاي دانشگاه ها انحصاري است؟!

متاسفانه مفهوم كار تحقيقاتي در كشور ما امري ناشناخته 
است، زيرا جايگاه استفاده از آن هنوز بدون پيش بيني 
مانده است. كتابخانه هاي دانشگاهها كه سرشار از منابع 
اطلاعاتي مي باشند، متاسفانه تنها در يد قدرت دانشجويان 
همان دانشگاه كه نه، بلكه تنها در انحصار دانشجويان آن 
رشته خاص در دانشكده خاصي است و مسلما" استفاده لازم و
كافي از اين منابع را براي همگان فراهم نمي سازد. 
بيان اين اصل كه علم و دانش را بايد در هر جايي جستجو
نمود، در جامعه ما ضربالمثل است، اما راهكارهاي عملي 
رسيدن به آن همچنان خاكي و پردست انداز است. گذشته از
خيل محققان و پژوهشگراني كه در خارج از محيط دانشگاه در
عرصه تحقيقات مشغولند. فرضا" اگر خانم خانه داري كه به 
مطالعه علمي خاص، علاقه مند است و يا به افزايش اطلاعات 
خود در زمينه اي بخصوص گرايش دارد و يا اگر آقايي با شغل 
آزاد طالب يادگيري و تجربه اندوزي علمي بدون گذراندن 
دوره هاي فرماليته و آكادميك مي باشد(علوم و زمينه هايي 
كه پيگيري و يافتن مطالب تخصصي در رابطه با آن از طريق 
كتابخانه هاي عمومي در سطح شهر ميسر نيست و يا كاري 
بسيار توان فرسا مي باشد)چگونه بايد به دانش مربوطه و
يافته هاي علمي در آن محدوده دست يابد؟ و آيا غير از اين 
است كه كتابخانه هاي مراكز دانشگاهي پلكاني هر چند
ناكامل و ناكافي براي اين امر مي توانند باشند. 
آيا در دسترس قرار دادن مطالعات و تحقيقات اساتيد و
دانشجويان در زمينه هاي متفاوت و متنوع آنچنان دور از
ذهن است كه مي بايست از شخصي كه به كتابخانه دانشكده اي 
مراجعه كرده و تقاضاي مطالعه كتاب يا پايان نامه اي در
زمينه اي خاص و مورد نظر را دارد،(آن هم در همان محيط
كتابخانه)حتما" كارت دانشجويي يا كارت كتابخانه همان 
دانشكده را بخواهيم؟ آيا اين است معني تشويق به 
علم آموزي در جامعه اسلامي؟
حقيقتا" اگر دانشجويان دانشكده ها بدانند كه از چه نعمت 
افزوني برخوردارند، حتما" اعتبار خويش را در معرض خريد و
فروش قرار مي دادند و چه بسا كساني كه از اين گذر براي 
دستيابي به يك منبع اطلاعاتي كه مورد نياز جهت كار
تحقيقاتي خاص و يا آگاهي شخصي مي باشد، به حيله هايي 
متوسل نشوند. 
باري به هر حال اين مساله در شان مكانهاي آموزشي و
پرورشي عالي در كشور ما نمي باشد كه جريان آزاد اطلاعات 
را محدود نماييم و در عين حال محك صلاح و درستي افراد را
و ملاك فهم و دانش آنان را با يك برگ كاغذ به نام كارت 
دانشجويي بسنجيم. 
افرادي كه به كارهاي تحقيقاتي همت مي گمارند مسلما" به 
دنبال سود هنگفتي از لحاظ مادي نمي باشند، كه اين مساله 
اصولا" در كشور ما جايگاهي ندارد و در واقع هيچ متاعي در
اين خاك كم بهاتر از تحقيقات و پژوهش نمي باشد، ولي به 
هر حال نمي بايست از نظر دور داشت كه در هر حال همين 
محققان اندك هستند كه با وجود محدوديت و موانع دست و
پاگير، رنج بي اجر خويش را براي پيشبرد اموري كه زيربناي 
توسعه اين كشور مي باشد، بر خود هموار مي كنند و با اين 
همه، از كمترين امكاناتي بهره ندارند. ناگفته نماند كه 
چه بسا اين افراد داراي تحصيلات عاليه نيز مي باشند و
نمي خواهند تنها با پايان يافتن تحصيلات بر تمام كارهاي 
علمي و تحقيقاتي مورد نظر و مورد علاقه خويش خط قرمز
پايان را رقم بزنند. اما بدون داشتن كارت دانشجويي پس از
پايان تحصيلات، از بسياري از مزايا محروم مي شوند و حتي 
نمي توانند از منابع اطلاعاتي يك كتابخانه نيز بهره 
ببرند. 
حقيقتا" چه كسي جوابگوي علاقه و همت و شور و اشتياق اين 
گونه افراد است؟؟ پايه هاي لرزان علم و تحقيق در كشور ما
آنچنان است كه پژوهشگران مي بايست با استفاده از ترفندها
و حربه هاي غيرقانوني، آن هم در حدي كمتر از نياز واقعي 
بدان دست يابند. 
درهاي علم مي بايست به روي عاشقان آن هميشه باز و گشوده 
باشد. اما حكايت اين است كه توانايي هاي افراد و نيازشان 
به اطلاعات مي بايست در پس پرده هاي فاصله ها كه در
برابر مشاركت مردم با دانشگاه آويخته شده محصور بماند و
اين تنها ضرري نيست كه اين گونه افراد به علت يك خط مشي 
غلط نصيبشان شده كه در واقع سودي است هدر رفته كه جامعه 
و توسعه آينده از آن بي نصيب خواهد ماند. 
بينديشيم به آنچه كه ما در نقل قصه هاي عرف و دين در باب
دانش مي گفتيم. بينديشيم به حديث فارسي پيامبر اكرم كه 
فرمود علم را بجوييد حتي اگر در چين باشد و از ما به تو
شكايت اي بزرگوار كه چين را كه چه عرض كنيم، با
تنگ نظريها و ضوابط خشك، حتي نمي گذارند علم را در
كتابخانه يك دانشكده بجوييم. 
آري بينديشيم به آنچه دين اسلام گفته است، اما اين جوامع 
ديگرند كه از آن بهره برده اند و به ثمر نشانده اند و ما
بي نصيبترين آنان، خشك و بي بار، حتي كمتر از تاريخمان 
بر جاي مانده ايم. 
در عصر ارتباطات، جوامع ديگر، استفاده بهينه اي از
تحقيقات مي كنند و با در اختيار قرار دادن آن حتي به طور
رايگان، براي ساير ملتها و جامعه جهاني، فرهنگ استفاده 
از آن را به يقين تسري مي دهند و ما در آغاز راه پرپيچ و
خم پرمخاطره اي خود را تحديد مي كنيم و عاميانه و
عامدانه خست به خرج مي دهيم و غافل از آنيم كه با اين 
حجم اندك تحقيقات و مشكلات بر سر راه آن، تا ساليان سال، 
حل شده ترين مسائل جوامع پيشرفته بشري در عصر حاضر را با
خود يدك خواهيم كشيد. جريان آزاد اطلاعات و پردازش بي غل 
و غش آن و انفجار روزافزون آن و روشهاي بهره برداري از
آن، آنچنان صحبت روز است كه با ادامه وضعيت فعلي و با
سنگ اندازي در راه تحقيقات، به تدريج ما با يك خلاء
جبران ناپذير و عقب ماندگي خطرناكي در اين زمينه روبه رو
خواهيم شد. 
در هر حال، در اين مجال اندك و با توجه به گستردگي بحث 
يكي از مهمترين راهكارها براي جبران اين كمبود و پرش 
بلند براي پشت سرگذاشتن اين چاله هاي كمبود و فراموشي، 
استفاده از تحقيقات و منابع دانشگاهيست. 
علم تنها متاعي است كه بي گمان مي توان و يا حداقل 
مي بايست آن را بدون خرج دلار و يا با استفاده از توصيه 
نامه هاي آنچناني به دست آورد. 
اگر انديشمندان ما كمي بيشتر بينديشند. 
فاطمه حافظيان(كارشناس ارشد حقوق)

مردم آماده كمك اند اما...

زني هستم دانشجو با 2 فرزند محصل و زندگي را با سختي 
مي گذرانم. امسال قرار بر اين شده كه بخشي از بودجه 
مدارس را اولياي دانش آموزان تامين كنند. بايد همه جوانب
كار سنجيده شود. وقتي در گفت وگوي ميان دو دانش آموز، 
يكي از آنها در پاسخ ديگري كه مي پرسد: "تكاليف را بعد
از شام انجام بده "مي گويد: مگر شام هم بايد بخوريم؟ اين 
واقعيت تلخ برملا مي شود كه عده اي از خانواده ها حتي 
توان تامين شام براي فرزندان محصل خود را ندارند، ابعاد
قضيه بيشتر آشكار مي گردد. آيا اين قبيل خانواده ها
مي توانند پولي هم بابت تامين بودجه آموزش و پرورش به 
مدرسه بپردازند. مگر نمي خواهيم جوانان ما فكر روشن، هوش 
و استعداد بالا داشته باشند و استقلال و سربلندي كشور را
حفظ كنند، خوب اين نسل بايد از حداقل امكانات زندگي، از
جمله تحصيل بي دغدغه دانش برخوردار باشد تا بالندگي پيدا
كند. در وضعيت كنوني، از يك سو برخي خانواده ها براي 
تامين معيشت خود با وضعيت بغرنجي روبه رو هستند و از سوي 
ديگر، آموزش و پرورش براي تامين هزينه هاي لازم به منظور
پرورش يك نسل مجهز به دانش و كارآمد با كمبودهاي جدي 
روبه روست. بايد به هر ترتيب بودجه آموزش و پرورش را
تامين كرد تا مردم مجبور نباشند، در عين تنگدستي، بين 6
تا 10 هزار تومان هم براي تامين بودجه مدارس اختصاص 
بدهند تازه بيائيد به وضعيت مدارس نگاهي بياندازيم، 
خيلي از مدرسه ها از حداقل امكانات مثل بخاري، نيمكت، 
روشنايي لازم و زمين ورزشي محروم مي باشند. فراموش نكنيم 
كه در قانون اساسي جمهوري اسلامي ايران، برخورداري از
تحصيلات رايگان به عنوان بخشي از حقوق اساسي مردم 
گنجانده شده است. 
لناسعدون- آبادان

آلودگي صوتي، مشكل مشترك ساكنان تهرانسر

منطقه تهرانسر با توجه به قرارگرفتن در امتداد باندهاي 
پرواز فرودگاه مهرآباد از ساعات اوليه بامداد تا
نيمه هاي شب درمعرض ناهنجارترين صداهاي ايجادشده در
هنگام اوج گيري و تغيير مسير به سمت جنوب توسط هواپيماها
مي باشد كه در اغلب اوقات علاوه بر اثرات مخرب رواني و
جسمي باعث وحشت كودكان و افرادي كه در خواب هستند، 
مي گردد. براي اندازه گيري اين آلودگي صوتي و منابع 
توليدكننده آن و تعيين تراز صوتي هيچ نيازي به دستگاههاي 
اندازه گيري آلودگي صوتي نمي باشد، كافي است يكي از
مسئولين محترم اندازه گيري آلودگي صوتي يكي دو ساعت در
اين منطقه حضور يابد تا آلودگي را از نزديك و با تمام 
وجود حس كند. 
باتوجه به محرز بودن وجودصداهاي ناهنجار هواپيماها در
اين منطقه بهتر است مسئولين محترم به فكر كاهش آن باشند، 
شايد واقعا" هيچ گونه راه حلي وجود ندارد كه درصدي از
آلودگي صوتي تهرانسر را كاهش داد. جا دارد كارشناسان در
اين زمينه به بررسي هاي دقيق بپردازند و راهكار مناسبي 
را براي كاهش اين آلودگي صوتي پيدا كنند بخصوص كه در
همه شهرهاي بزرگ اين مشكلات تجربه شده است و مي توان از
آن تجربه ها بهره گرفت. 
م- خوشدل

علت گراني مسكن، بانك مسكن است !

اجازه مي خواهم در سه جمله يكي از علل گراني مسكن را كه 
ناشي از عملكرد غلط بانك مسكن است تشريح كنم. 
اول: بانك مسكن سال ها پيش اعلام كرد در قبال سپرده 5/3
ميليون توماني، 5/3 ميليون تومان وام پرداخت مي كند. 
دوم: چندي بعد پرداخت وام را موكول به شرط و شروطي كرد
ازجمله اين كه سند دست اول و ساختمان نوساز باشد درنتيجه 
ناگهان قيمت ها سر به جهنم گذاشت و مردم كه قادر به خريد
نبودند پولهاي اندوخته خود را از بانك مسكن پس گرفتند و
اجاره نشين شدند درنتيجه اجاره بها نيز به اين ترتيب
بالا رفت. 
سوم: اگر بانك مسكن شرط سند دست اول و ساختمان نوساز را
بردارد هم قيمت ها كاهش مي يابد، هم مردم قدرت خريدشان 
افزايش پيدا مي كند و هم اجاره بها تنزل خواهديافت. 
محمدرضا- ق

مشكلات يك جانباز اعصاب و روان...

به عنوان برادر جانباز اعصاب و روان، از مسئولان بنياد
جانبازان خواستار رسيدگي مي باشم برادر جانبازم اكبر
زواري نوش آبادي، از جانبازان شهرستان ري با شماره 
رايانه اي 405912301 در تاريخ هاي 22/1/62 و 1/3/65 در
منطقه عملياتي فكه و جنوب دچار جراحات شديد شده و در
نتيجه پيامدهاي اين جراحات به شدت دچار افسردگي گرديد و
در وضعيت غيرطبيعي اقدام يه خودسوزي كرد، كه با تلاش 
اطرافيان از مرگ نجات يافته، اما آثار سوختگي در چهره وي 
باقي مانده است. براي پيشگيري از تكرار اين قبيل حوادث، 
بارها به بنياد مراجعه و تقاضا كرديم كه وي در آسايشگاه 
ويژه اعصاب و روان تحت مراقبت و درمان قرار بگيرد، اما
متاسفانه نتيجه اي نگرفتيم و در روند حوادث ديگري كه 
براي وي پيش آمد، همه اعضاي خانواده ما دچار مشكلات 
گوناگون شده اند. مساله اصلي از آنجا پيش آمده است كه، 
در مراجعات مكرر ما بنياد، استدلال مي كرد كه رسيدگي به 
عوارض و پيامدهاي بعدي مجروحين برعهده اين نهاد نمي باشد. 
خواستار رسيدگي مي باشيم. 
تهران- خانواده زواري نوش آبادي

ستار همداني در آخرين نقطه دفاعي درخشيد

پيروزي تيم ملي فوتبال ايران بر سايپا

" ستار همداني "پا در جاي بزرگان فوتبال ايران مي گذارد. 
او مي تواند درآخرين نقطه دفاعي به عنوان يك ليبروي 
پيشرفته تيم ايران را اداره كند. قدرت جواني، تكنيك 
بالا و هوشمندي تاكتيكي از او مهره اي ساخته كه قادر است 
سال هاي سال در فوتبال ما باقي بماند. او را مي توان قليچ 
خاني ديگر در تاريخ فوتبال كشورمان به حساب آورد. 
گروه ورزشي: تيم ملي فوتبال ايران كه خود را براي انجام 
چند ديدار دوستانه در آمريكا آماده مي كند در مقابل تيم 
سايپا به يك پيروزي دشوار دست پيدا كرد. 
در اين ديدار كه در زمين شماره 2 مجموعه ورزشي آزادي و
به قضاوت حسين عسكري برگزار شد، تيم ملي باحساب 3 بر 2
حريف خود را مغلوب كرد. 
علي دايي در دقيقه(20)از روي نقطه پنالتي، ستار همداني 
(30)و علي موسوي(70)سه بار دروازه تيم سايپا را باز
كردند. 
يدالله اكبري در دقيقه(35)از روي نقطه پنالتي و محمد
موءمني(44)نيز گلهاي سايپا را به ثمر رساندند. سايپا در
اين بازي و در دقيقه(62)بر اثر خطاي مهدي هاشمي نسب بر
روي حيدر جعفري صاحب يك ضربه پنالتي شد كه اين ضربه را
داود فنايي مهار كرد. در اين بازي سهراب بختياري زاده، 
علي موسوي، ستار همداني و حامد كاويانپور از بهترينها
بودند. 
در اين بازي تيم ملي، مهدي مهدوي كيا و هادي طباطبايي 
بازي نكردند. 
تيم ملي فوتبال ايران در اين بازي در نيمه اول با تركيب
پرويز برومند، جواد زرينچه، سهراب بختياري زاده، محمد
خاكپور، عبدالله ويسي، محمد نوازي، ستار همداني، حميد
استيلي، اسماعيل حلالي، علي دايي و خداداد عزيزي به 
ميدان رفت و در نيمه دوم داود فنايي، ستار همداني، بهروز
رهبري فر، مهدي هاشمي نسب، عبدالله ويسي، عليرضا
امامي فر، حامد كاويانپور، جواد نكونام، سيروس دين محمدي، 
علي دايي و علي موسوي آزمايش شدند. 
در نيمه اول در خط دفاعي مثلث زرينچه، خاكپور و
بختياري زاده بازي كردند كه ضعف هايي نسبت به مثلث نيمه 
دوم خط دفاعي كه متشكل از همداني، رهبري فر و هاشمي نسب
بود داشت. 
در ميانه ميدان نيز در نيمه اول همداني هافبك دفاعي بود
كه باز هم نقطه اي مطمئن براي تيم ملي بود و در نيمه دوم 
جواد نكونام در اين مكان بازي كرد كه با وجود كم تجربگي 
منفذهاي باز خط دفاعي تيم ملي را به خوبي پوشش داد. 
در اين بازي تيم ملي در جدالهاي فيزيكي نيز كاستيهايي 
داشت در جناح راست مهدوي كيا غيبت د اشت و نمي توان از
هم اكنون قضاوت كرد اما امامي فر در نيمه دوم نشان داد
كه اعتماد مربيان نسبت به او بي مورد نبوده است. اما در
اين بازي ستار همداني در نقطه آخر خط دفاعي فوق العاده 
بود تا تيم ملي در اين مكان به آرامش برسد. 
حرفهاي تازه اي از جلال طالبي 
تيم ملي فوتبال ايران بامداد امروز راهي آمريكا شد. پيش 
از سفر جلال طالبي مدير فني تيم هاي ملي گفتگويي انجام 
داده كه مي خوانيد. 
* بازيكنان حذف شده هنوز مد نظر ما در ديدارهاي تداركاتي 
آتي تيم ملي هستند مثل مهرداد ميناوند كه بازيكن بااخلاق 
و آماده تيم ملي است ولي در اين مقطع چون بيش از حد
دفاعي بازي مي كرد خط خورد. 
* از هر سه حريف ايران شناخت دارم، مكزيك در ضدحملات 
فوق العاده است. اكوادور به شيوه مكزيك بازي مي كند، اما
كندتر است. آمريكا هم تغييرات اساسي داشته و يك تيم 
قدرتي و سرعتي است. 
* باقري بازيكني است كه تيم ملي نيازمند وي است ولي ما
اصولي داريم كه مي بايست رعايت شود. 
* تيم ملي تا آخر سال جاري دو بازي ديگر دارد. اول با
ستارگان آسيا و سپس با تيم ملي كويت. 
* ميانگين سني تيم ملي ايران بالاست و بعد از جام ملتهاي 
آسيا در لبنان جوانگرايي در تيم ملي انجام مي شود. 
ساعت و تاريخ دقيق بازيهاي تيم ملي ايران در آمريكا
اعلام شد
مدير روابط بين الملل فدراسيون فوتبال گفت: تيم ملي 
فوتبال جمهوري اسلامي ايران جهت انجام سه ديدار تداركاتي 
در آمريكا اوايل بامداد امروز تهران را به مقصد آمريكا
ترك كرد. 
" عباس ترابيان "گفت: اعضاي تيم پس از 7 ساعت توقف در اين 
شهر و دريافت ويزا به شيكاگو پرواز مي كنند. 
وي افزود: با هماهنگي هاي انجام شده به محض ورود به 
شيكاگو، كاروان تيم ملي فوتبال عازم شهر" اوكلند" شده و
در اين شهر مستقر مي شود. 
" ترابيان "گفت: تيم ملي فوتبال كشورمان در شهر اوكلند يك 
ديدار تداركاتي مقابل تيم مكزيك برگزار مي كند، كه اين 
ديدار ساعت 25/1 دقيقه بامداد روز دوشنبه 20 دي برگزار
مي شود. 
وي ادامه داد: با اتمام اين ديدار، تيم ايران عازم 
" لوس آنجلس "مي شود تا ساعت 8 صبح روز پنجشنبه 23 دي ماه 
به وقت تهران در ورزشگاه "كالزيوم "اين شهر مقابل 
اكوادور قرار بگيرد. 
به گفته مدير روابط بين الملل فدراسيون فوتبال، ديدار
سوم تيم ايران در ورزشگاه "رزبان پاسادنا" لوس آنجلس 
برابر آمريكا خواهد بود كه ساعت برگزاري اين ديدار نيز
ساعت 23/1 دقيقه بامداد روز دوشنبه 27 دي ماه به وقت 
تهران اعلام شده است. 
" ترابيان "گفت: در اين سفر محسن صفايي فراهاني(رئيس 
هيات)، جلال طالبي(مدير كميته فني تيم هاي ملي)، منصور
پورحيدري، ويكتور زرنف و حسين فركي(سرمربي و مربيان تيم 
ملي)، احمد سجادي(مربي دروازه بانها)، انصاري(مترجم)،
كتيرايي(نماينده سازمان تربيت بدني)و غلامرضا ابراهيمي 
(تداركات)، 21 بازيكن تيم ملي فوتبال كشورمان را همراهي 
مي كنند.

تاكيد مجددتيم ملي كشتي آمريكا براي 
حضور در جام تختي

گروه ورزشي: فدراسيون كشتي اعلام كرد: فدراسيون كشتي 
آمريكا با ارسال فاكس به دبيرخانه اين فدراسيون، بار
ديگر تمايل كشور آمريكا را براي شركت در مسابقه هاي 
بين المللي كشتي آزاد و فرنگي جام تختي در ايران اعلام 
كرد. 
فدراسيون كشتي آمريكا خاطرنشان كرده است كه اين كشور در
رشته كشتي آزاد با يك گروه كامل متشكل از هشت كشتي گير و
در رشته كشتي فرنگي با چهار كشتي گير در رقابتهاي 
بين المللي جام تختي در ايران شركت خواهد كرد. 
فدراسيون كشتي آمريكا در پيام ارسالي خود به فدراسيون 
كشتي ايران، اشاره اي به زمان پرواز كشتي گيران اين كشور
به ايران و همچنين اسامي آنان نكرده است. 
از جمع بيش از 50 كشور دعوت شده از سوي ايران براي شركت 
در مسابقه هاي بين المللي كشتي آزاد و فرنگي جام تختي، 
تاكنون كشورهاي آمريكا، تركيه، اردن، فلسطين، پاكستان، 
قزاقستان و افغانستان آمادگي خود را به فدراسيون كشتي 
ايران اعلام كرده اند.

فوتسال چهارجانبه اصفهان تيم ملي روسيه 
امروز به مصاف ايران مي رود

گروه ورزشي: نخستين دوره از مسابقه هاي فوتسال چندجانبه 
با حضور تيم هاي ملي روسيه، تيم ملي ايران، استقلال 
تهران و منتخب اصفهان(هواپيماسازي ايران)از امروز در
اصفهان آغاز مي شود. 
براساس اعلام اداره كل تربيت بدني استان اصفهان 
مسابقه هاي يادشده تا بيستم دي ماه در سالن ورزشي پيروزي 
اصفهان ادامه خواهد داشت. در نخستين روز از اين رقابت ها
تيم ملي روسيه به مصاف تيم ايران مي رود و تيم ملي روسيه 
پنجشنبه با تيم منتخب اصفهان ديدار خواهد داشت در روز
جمعه تيم ملي ايران با منتخب اصفهان، روز يكشنبه تيم ملي 
ايران با تيم ملي روسيه و در روز دوشنبه تيم ملي روسيه 
با تيم استقلال ديدار مي كنند. تيم ملي فوتبال داخل سالن 
روسيه به قصد انجام ديدارهاي تداركاتي در اين رقابتها
حضور يافته است و روز 21 ديماه اصفهان را به قصد روسيه 
ترك خواهد كرد.

امشب پرسپوليس ميزبان مقاومت اروميه است

واليبال جام برترايران 
گروه ورزشي: هفته چهارم از دور برگشت مسابقات واليبال 
جام برتر ايران امشب با ديدار پرسپوليس و مقاومت اروميه 
در سالن شهداي هفتم تير آغاز شده و فردا نيز با انجام سه 
بازي در شهرهاي ساري، اصفهان و مشهد دنبال خواهد شد. 
مقاومت استقلال اروميه صدرنشين جام برتر در شرايطي امشب
روياروي تيم جوان پرسپوليس قرار مي گيرد كه براي حضور در
جمع مدعيان نياز مبرمي به برد در برابر ميزبان خود دارد. 
از سوي ديگر پرسپوليس هم در اين فصل با كسب نتايجي 
متفاوت به تيمي غير قابل پيش بيني بدل شده و هيچ بعيد
نيست كه امشب يكي از شبهاي خوب اين تيم باشد. پرسپوليس 
در بازي رفت هم استحقاق باخت را نداشت و بدون شك صنام و
پيكان حتي بيشتر از خود پرسپوليس از شكست مقاومت خوشحال 
خواهند شد. 
برنامه بازيهاي امشب و فردا شب
* چهارشنبه 15 ديماه: سالن شهداي 7 تير
ساعت 21: پرسپوليس - مقاومت اروميه 
* پنج شنبه 16 ديماه 
وحدت ساري - پيكان تهران 
ابومسلم مشهد- موتوژن تبريز
فولاد مباركه - صنام

در مرحله دوم رقابت هاي انتخابي "جام 
وزن كشي كردند
تختي" 36 كشتي گير

گروه ورزشي: وزن كشي مرحله دوم رقابتهاي كشتي آزاد
انتخابي مسابقه هاي بين المللي جام تختي، بعدازظهر ديروز
در سالن تمرين خانه كشتي در مجموعه ورزشي آزادي تهران 
برگزار شد. 
اين رقابتها راس ساعت 19 امروز پس از مراسم افطار در
هفت وزن برگزار مي شود و در پايان تعداد محدودي كشتي گير
گزينش و به جمع سايرانتخابشدگان مسابقه هاي بين المللي 
جام تختي اضافه خواهند شد. 
اسامي 36 كشتي گيري كه در وزن كشي ديروز شركت كردند از
اين قراراست: 
54 كيلوگرم: محمد خرمن بيز از زنجان، محمدرضا قاسمي از
مازندران، محمدجواد صفايي ازتهران، محمد رضايي از همدان، 
فرزاد وروايي از كرمانشاه و مسلم جهانشاهي از گلستان، 58
كيلوگرم: مهدي بابايي جعفري از توابع تهران، احمد هاشمي و
اسماعيل فتحعلي نژاد ازتهران و رامين آزادي از كرمانشاه، 
63 كيلوگرم: رامين قرباني از مازندران، مهدي شيرازي از
تهران، فرهاد افشار و علي بابايي جعفري از توابع تهران و
سهراب حاتمي از كرمانشاه، 69 كيلوگرم: رضا رمضان زاده از
خراسان، حسن حسين زاده از مازندران، حجت الله تدرو
ازكرمانشاه و مهدي برائتي از تهران، 76 كيلوگرم: سعيد
آنوسي و ياسر زرين كمر از مازندران، هادي حبيبي و
حميدرضا جمشيدي از تهران، مسعود نوروزي از همدان، 
ابوالفضل اصغرزاده از سمنان و محمودخرمي از لرستان، 85
كيلوگرم: كيومرث مرادي، جعفر دليري و سعيد طهماسبي نژاد
از كرمانشاه، حسين رستگار مقدم از خراسان، شهاب ارشدي از
كردستان، حميد ياري از توابع تهران، سامان مرداني از
لرستان و محسن صالح پور و محمدعلي غفاري ازتهران، 
97 كيلوگرم: ساسان مرداني از لرستان.

استقلال، پيمان و راه آهن پيروز شدند

نتايج فوتسال جام رمضان 
گروه ورزشي: مسابقه هاي فوتسال قهرماني باشگاه هاي تهران 
(جام رمضان)با برگزاري 4 ديدار در سالن 12 هزار نفري 
مجموعه ورزشي آزادي تهران پيگيري شد و در آن تيم هاي 
استقلال، پيمان، پورياي ولي و راه آهن برابرحريفان خود
به پيروزي رسيدند. 
از بازي هاي جالب توجه شبگذشته مي توان به بازي پرگل 
پيمان اشاره كرد، اين تيم موفق شد در يك بازي برتر، با
نتيجه پرگل 11 بر يك حريف خودبانك رفاه را شكست دهد. 
گل هاي تيم پيمان را عليرضا مهماندوست(6 گل)، محمد حسن 
صانعي 3گل))، امير شمسايي و سيامك داداشي به ثمر رساندند
و تك گل بانك رفاه راعباس ميرزايي درون دروازه تيم پيمان 
جاي داد. 
در ديگر بازي انجام شده تيم پورياي ولي با حساب 2 بر يك 
از سد برق گذشت. احمد باغبانباشي و وحيد مرادي براي تيم 
پورياي ولي و محمد پاكاني براي تيم برق گلزني كردند. 
در بازي سوم شب گذشته دو تيم الياف و استقلال تهران 
مقابل هم صف آرايي كردند كه در اين ديدار، تيم استقلال 
با حساب 3 بر 2 گل حريف خود را مغلوب كرد. 
مجتبي معيني(2 گل)و عليرضا كاظمي براي استقلال و سعيد
كدخدايي و جعفرنوابي براي الياف گل زدند. 
در آخرين بازي تيم هاي راه آهن و انصارنيروي زميني برابر
هم قرارگرفتند كه اين ديدار را تيم راه آهن بانتيجه 7 بر
5 به سود خود خاتمه داد. 
احمد پري آذر(5 گل)، مجتبي ناظرزاده و مهدي سپيددست 
گلهاي تيم راه آهن و هوشنگ مريخي(2 گل)و محسن سلطاني 
(3 گل)گلهاي تيم انصارنيروي زميني را به ثمر رساندند. 
برنامه ديدارهاي نيمه نهايي فوتسال جام رمضان 
اعلام شد
هيات فوتبال استان تهران برنامه ديدارهاي مرحله نيمه 
پاياني رقابت هاي فوتبال داخل سالن قهرماني باشگاه هاي 
اين استان(جام رمضان)را اعلام كرد. 
در رقابت هاي اين مرحله تيم راه آهن با پيمان و پورياي 
ولي با استقلال تهران روز پنجشنبه 16 دي ماه جاري مقابل 
هم قرار مي گيرند. 
تيم هاي برنده دو ديدار فوق ديدار پاياني اين مسابقه ها
را روز جمعه هفدهم همين ماه در سالن 12 هزار نفري مجموعه 
ورزشي آزادي تهران برگزارخواهند كرد و تيم هاي بازنده 
ديدار رده بندي را انجام مي دهند.


<مقاله>

پرمضمون، اما شتابزده...

" فرياد" كيميايي مصداق بي كاست و كم آراي شماري از
فلاسفه معاصر است كه سرشت و روانمايه آدمي رانه تجريدي 
و فرديت گراي كه بر تافته از مناسبات اجتماعي وي 
دانسته اند. 
آن كلبي مسلكي و خيام وارگي شخصيت هاي كيميايي نيز كه 
گويي در چارچوبي سنتي - پست مدرنيستي - گيركرده اند، همگي 
در واقع، برتافته از مناسبات اجتماعي آن ها است. 
كيميايي اين جرات و جسارت را دارد كه تيپ هايش را تا حد
شخصيت فرا بروياند و سپس آنان را در محور تحولات واپسين 
قراردهد. با چنين رويكردي مي شود به برخي سطحي نگري ها
در روانشناختي پرسوناژهاي وي خرده گرفت: چرا" فرياد" 
چنين شتابآگين و سطحي سرداده مي شود و چرا هيچ پديده اي 
تا اعماق حادثه راه نمي برد؟ چرا آن پرداختگي و تراش 
خوردگي" سيد" گوزن ها و" قيصر" قيصر در" فرياد" كيميايي 
تكرار نمي شود؟
شايد مثبت ترين وجه "فرياد" در خط اعتدال و تساهل آن است. 
ديگر آن مرزبندي هاي مطلق و
سايه روشن هاي پركنتراست در ميانه شخصيت هاي "فرياد" 
ديده نمي شود و آنتي استارها ديگر نه خودي كه بيگانگان 
تجاوزگرند وگرنه آن دو برادر داغديده آن قدرها هم برسر
غضب دودماني خود مردد نمي ماندند. 
" فرياد" برخلاف ديگر آفرينه هاي كيميايي اثري 
آنتروپولوژيك و
انسان شناسانه است. فيلمي از زمره ژانرهاي جاده اي كه 
بر بستري چنين خاراگين و پر تضاريس مي گذرد. "فرياد" از
ميان جاده اي آكنده از خون و خمپاره سرداده مي شود; سيرو
سلوكي دشوار كه از شيون انسان ها در بمباران هاي هوايي 
آغاز مي شود، به زايش نوزادي در آن امامزاده دور دست 
مي رسد و در نوعي صيرورت و تكامل شخصيتي به فرجام 
مي انجامد در تاريكناي آن شب جهنمي، وقتي زن بي كس و
كار جنوبي از درد زايمان فراز مي آيد، گويي عصر سرگشتگي 
او و سهراب و آن كودك نوبالغ، همه و همه به يك باره 
سررسيده است. 
شكسپير به درستي گفته بود كه زندگي چون سايه اي است 
سرگردان. يا هم چون بازيگري حيران كه ساعت مقرر خود را
با تكاپوي بيهوده در صحنه به پايان مي رساند و سپس حتي 
اثري از او و سخن او نمي ماند. وي مي افزايد: زندگي نيز
مانند افسانه اي است كه ديوانه اي حكايت مي كند: پر از
فرياد و غريو خشم، ولي سراپا بي معني فرياد، گويي يك 
سره بر بنياد چنين برداشتي از منزلت انساني شكل گرفته 
است. انساني كه به تعبير كامو، ميهمان ناخوانده اين جهان 
است و راه به فرجامي نمي برد. 
اين سايه سرگردان يا بازيگر حيران در دل كوره راه ها با
كوله باري كه به خون مي زند و انساني كه يدك كش انساني 
ديگر است، يك سره داراي بنيادي سالكانه است. وقتي كاميون 
در انبوه گل و لاي ها گير مي كند يا آن تعقيب و گريز دو
برادر و بمباران هاي دشمن و راهزني هاي آنان، اين همه 
گويي خوان هاي سلوكي از اين گونه سخت و پر تكاپويند. 
" روزگار ما از آن رو عصر وحشت بزرگ ناميده شده كه زمانه 
شكست قطعي اميدها و خوش بيني ها و روشن شدن بي مفري و
بيچارگي ابدي انساني است. "اين را كارل ياسپرس مي گويد و
كيميايي در سراسر" فرياد" خود، آن را تكرار مي كند. 
سوفوكل، نمايشنامه نويس يونان باستان گفته بود: "بسي 
چيزها بزرگ است و از همه بزرگ تر انسان "اين واقعيت در
همه آثار كيميايي مصداق دارد همواره انسان هايي هستند
كه سياووش وار از آتش حقيقت مي گذرند تا به مرز يقين 
برسند اما كيميايي تنها به چنين مرده ريگ هايي بسنده 
نمي كند كه بر مرگ انسانيتي از اين گونه مويه سر مي دهد: 
نگاه كنيد به نمايي كه زن جنوبي به سهراب مي گويد: تو از
اهالي آن قبيله اي هستي كه روبه نابودي اند!(نقل به 
مضمون)و مرد وقتي مي گويد كه تا پايان راه او ايستاده 
است، سخن از شخصيت هايي مي گويد كه وجود خود را در گرو
هستي اجتماعي ديگران مي دانند. همچون شخصيت هايي كه به 
تعبير تالس ملطي و سقراط حكيم از رهگذر خودشناسي به 
هستي شناسي مي رسند و بس. 
كيميايي برخلاف گرتسن كه هستي انسان را يك سره در انديشه 
او مي دانست: 
اي برادر تو همه انديشه اي 
مابقي خود استخوان و ريشه اي 
هستي آدمي را در پراتيك و عمل اجتماعي او مي داند و در
همه آثارش از جمله در فرياد، ديالكتيك مرگ و زندگي را در
كنار هم مي آورد تا بر همين تكاپوي شخصيتي تكيه كرده 
باشد. 
در فرياد كيميايي، سرعت سير رويدادها بسيار سريع، اما
سطحي است اگر چه نطفه هاي معرفتي فيلم، سر در ژرفاها
دارند و مي شود از چنين ديدرسي به اعماق ها نظر كرد. 
درباب" فرياد" سخن از مضامين جامعه شناختي اثر بسيار
گزاف است، اما به اعتبار مجال اندك اين نوشتار، بهتراست 
به گفته نكراسف جاي برسخن تنگ باشد و بر معني فراخ. 
رضا خسروي

اشتباهات الفبايي

" فرياد" وچند نگاه 
براي رسيدن به اين نكته كه "فرياد" فيلمي ازهم گسيخته و
بي منطق است، اصلا" نيازي به نقدهاي كارشناسانه و
تحليل هاي موشكافانه احساس نمي شود، چرا كه حتي يك نگاه 
عاميانه نيز مي تواند بي نظمي ها و اغتشاشات داستاني 
" فرياد" را دريابد محض نمونه: كل قضيه تركش خوردن فاروق 
و سوءتفاهم به دنبال آن و رفتارهاي انتقام جويانه دو
برادر او و نوسانات رفتاري آنها و... كه بخش قابل توجهي 
از زمان فيلم را اشغال كرده اند، وصله نچسبي به مضمون 
محوري داستان - يعني رابطه قهرمان زن و مرد فيلم - به حساب
مي آيند. درواقع "كيميايي "موضوع موردعلاقه اش، 
انتقام جويي شخصي را بدون اينكه شرايط ساختاري داستان 
" فرياد" پذيراي آن باشد، جبرا" به فيلم تحميل كرده است و
حتي شخصيتهاي گذرايي مثل "ننه ماري "و يا آن پزشك قلابي 
نيز درواقع حضوري به عاريه گرفته شده از فيلمهاي سابق 
كيميايي هستند. 
جدا از همه اينها، فلاش بك هاي ذهني نامربوط و نابجاي 
دخترك و حضور بي دليل آن نوجوان همسفر با دو قهرمان 
داستان و از همه مهمتر واكنشهاي احساسي سطحي قهرمان مرد
داستان و... برگي ديگر از دفتر اشتباهات الفبايي موجود
در فيلم فرياد هستند. اما اين همه ماجرا نيست. 
منطقي به نظر نمي رسد كه تصور كنيم فيلمسازي باسابقه 
كيميايي در بيست وچندمين ساخته اش قادر به درآوردن يك 
روايت جمع و جور سينمايي نباشد. ازطرفي، هنگامي كه 
راحت تر و كم انتظارتر به تصاوير فيلم نگاه مي كنيم، 
درمي يابيم كه تك لحظه ها، تك صحنه ها، تك پلان ها و
تك گفتارهايي نيز در فرياد وجوددارند كه در آنها به وضوح 
حس سينما جاري است. مثل سكانس ابتدايي فيلم و ماجراي 
كركري خواندن "فروتن "و" فاروق "و درگيري آن دو كه 
يادآور فيلمهاي وسترن است. يا تركيببندي هاي بصري فصول 
مختلف فيلم و مهره چيني افراد و اجزاي صحنه مثلا" در
پلان ترمينال مسافربري يا پردازش سكانس زايمان زن و به 
موازات آن تعمير كاميون و.. كه همگي از تسلط كارگردان 
بر مديوم سينما حكايت مي كنند. اين تناقض ميان كاستي ها
و امتيازات فيلم تا بدان حد جلبتوجه مي كند كه از
يك طرف هر بيننده منصف و حتي طرفداران پروپاقرص سينماي 
كيميايي نيز نمي توانند مشكلات داستاني عديده فيلم را، 
حتي با اظهارنظرهايي همچون "اين سبك كيميايي است "توجيه 
كنند. ازطرف ديگر، خرده گيران دائمي فيلمهاي كيميايي نيز
اگر موشكافانه فيلم را بررسي كنند، نمي توانند منكر
خلاقيت هاي لحظه اي و جرقه هاي ناگهاني فرياد شوند. در
هر حال چه اين منوال، سبك كيميايي باشد و چه نباشد، با
پيگيري اين روند مسلما" انتظار فيلم درجه يكي - مثلا" در
حدواندازه هاي گوزن ها- از كيميايي كمي دور از ذهن 
به نظر مي رسد. ولي با آرزوي تحقق اين امر، منتظر مشاهده 
فيلم" اعتراض "در جشنواره فجر امسال مي مانيم. 
نيما استواري

توجيه ناپذير و سوءال برانگيز

فرياد، بيست و دومين اثر" مسعود كيميايي "فيلمي است كه 
از چندين لحاظ در كارنامه اين فيلمساز متفاوت مي نمايد. 
ابتدا در نوع فيلم(ژانر)كه در سينماي جاده اي مي گنجد
و حدود هشتاد درصد فيلم در جاده و در ضمن حركت جريان 
مي يابد، البته اين رويكرد در وراي منطق داستاني خود
(دور شدن از منطقه جنگي و رساندن بار گوجه به تهران)به 
عنوان بستري مناسب عمل مي كند تا نمادگونه در راستاي 
تاثيرپذيري شخصيت هاي اصلي فيلم از يكديگر و نيز از محيط
پيرامون عمل نمايد. سهراب، شخصيت اصلي فيلم پسر يكي از
بارفروشان اهواز است كه در نبود پدر در اثر بيماري 
مي خواهد با انجام كار او و رساندن بار به تهران از يك 
طرف جور پدر را بكشد و از طرف ديگر به ديگر بارفروشان و
همكاران پدرش اعلام استقلال و موجوديت كند. اما در ادامه، 
رويارويي با زني باردار انگيزه سفرش يكسره ديگرگون 
مي شود. شخصيت اين زن يكي از شخصيت هاي ماندگار و
تاثيرگذار در سينماي كيميايي است كه شايد درصد بالايي از
ميزان تاثيرگذاري سينماي اين فيلمساز در ذهن مخاطب و
ماندگاري آثارش مربوط به خلق شخصيت هايي است خاص كه قسمت 
عمده اي از بار معناي فيلم توسط آنها نمود مي يابد. در
اين فيلم نيز" فاطمه "شخصيتي است كه دربستر فيلم، تبديل 
به نمادي ازمظلوميت افرادي مي گردد كه مورد تجاوز قرار
گرفته اند. تجاوز دشمني كه وراي قواعد جنگ خاك و زمين و
حيثيت و تنهايي افراد را هدف قرار داده است. 
فاطمه و سهراب هر دو انسان هايي تنها هستند كه حتي با هم 
بودنشان نيز از تنهايي آنها نمي كاهد البته در فيلم 
فرياد به موازات پيگيري سفرفاطمه و سهراب يك خط پررنگ 
ديگر نيز جريان دارد كه همان دوبرادري هستند كه درپي مرگ 
برادر بزرگشان فاروق در فكر گرفتن انتقام از سهراباند
كه مي پندارند كه باعث مرگ برادرشان بود. حضور اين دو
برادر از همان ابتداي فيلم، قرين نوعي طنز موكد است كه 
شايد به نوعي در سينماي كيميايي بي سابقه و سوءال برانگيز
مي نمايد. ديالوگ هاي طنزآميزي كه بين دو برادر رد و بدل 
مي گردد، عليرغم شيرين بودن آنها، به دليل خط پررنگي كه 
در طول فيلم ايجاد مي كند، به هيچ عنوان در فضاي تلخ و
جدي و اصلي فيلم جا نمي افتد و صحبت هاي طنزآنها در
شرايطي كه برادر آنها مرده است و آنها قصد انتقام گيري 
دارند و نيز فضاي جنگي منطقه و همچنين پيش زمينه شخصيتي 
آنها به عنوان آدم هايي لوطي و جاهل، هيچگاه براي مخاطب
توجيه پذير نيست. حضور عراقي ها نيز درطول فيلم زائد به 
نظر مي رسد، زيرافضاي جنگي و ناامني كه بر فضا در طول 
فيلم حاكم است، به نحوي غير مستقيم حضور عراقي ها را
محسوس مي كند و تنها توجيه براي حضور فيزيكي آنها تغيير
ديدگاه دو برادر نسبت به سهراب است. در مجموع، فرياد به 
رغم تفاوتهايي كه نسبت به ساير آثار كيميايي دارد، به 
مانند آنها داراي لحظات و سكانس هايي تاثيرگذار و به ياد
ماندني است كه از آن جمله مي توان به سكانس انتهايي فيلم 
اشاره كرد كه با خاموش شدن چراغ هاي تزئيني امامزاده، 
كودك به دنيا مي آيد و صداي زن و بچه گويي كه در وسعت 
خالي اطراف امامزاده انعكاس مي يابد و همچنين صحنه 
عبوركاميون از روي پل درحال مرمت در زيرباران در انتها
نيز بايد به بازي هاي خوب محمدرضا فروتن و ميترا حجار و
نيز موسيقي بجا و مناسب بابك بيات و تصاوير درخشان 
عليرضا زرين دست در فيلم اشاره كرد كه به نحو موثري 
درراستاي جان بخشي به افكار كيميايي قرار گرفته اند. 
اميد جوان بخت

علل و نشانه هاي كمرويي

تعريف كمرويي 
تاكنون تعاريف متعددي از كمرويي ارائه شده است كه از
ميان آنها، شايد تعريفي كه در زير مي آيد نسبتا" جامع تر، 
كامل تر و دقيق تر باشد. در اين تعريف آمده است: 
" كمرويي توجهي غير عادي و مضطربانه به خويشتن در
موقعيتهاي اجتماعي است كه به دنبال آن فرد دچار نوعي تنش 
رواني- عضلاني شده، شرايط عاطفي و شناختي اش تحت تاثير
قرار مي گيرد و موجب بروز رفتارهاي خام و ناسنجيده و
واكنشهاي نامناسب مي گردد. "
نشانه هاي كمرويي 
نشانه هاي كمرويي را مي توان به 3 دسته فيزيولوژيكي، 
رفتاري، رواني تقسيم كرد. افراد كمرو در بيشتر نشانه هاي 
سه گانه با هم وجه اشتراك دارند و با توجه به اين 
ويژگيهاي مشترك مي توان نسبت به تشخيص فرد كمرو اقدام 
كرد. 
نشانه هاي فيزيولوژيكي 
سرخ شدن چهره 
تشديد ضربان قلب
اختلال در ريتم تنفسي و سرفه به هنگام صحبت 
تنش و انقباض عضلاني و به هم فشردگي عضلات و ماهيچه هاي 
بدن
تغيير در تن صدا
اختلال در كنشهاي بعضي از غدد درون ريز و برون ريز
لكنت زبان به هنگام صحبت در موقعيتي اجتماعي 
اختلال در مثانه 
تعرق فراوان - داشتن دستهاي مرطوب
عقبافتادگي جسماني نسبت به همسالان 
نشانه هاي رفتاري 
* آهسته صحبت كردن 
فرد كمرو از اينكه در حضور جمع با صداي بلند صحبت كند
ناتوان است و در كلاس درس يا ساير موقعيتهاي اجتماعي 
اغلب ساكت و آرام است. 
* دوستان كم 
فرد كمرو به دليل عدم استفاده از مهارتهاي اجتماعي و
پيشقدم نبودن در محاورات اجتماعي، اغلب از دوستان كمي 
برخوردار است كه گاهي به يك دوست محدود مي شود. 
* عدم پافشاري برروي عقيده 
شخص كمرو به دليل داشتن شخصيت انفعالي و تلقين پذيري از
اينكه بر عقايد خود پافشاري كند ناتوان بوده و از جرات 
كافي براي ابراز عقيده برخوردار نيست و از اينكه ادعا، 
نظر، يا شكايت خود را نسبت به كسي بيان كند ناتوان است و
غالبا" از بيان آن صرفنظر مي كند. 
* عبوس بودن 
فرد كمرو به دليل نگرانيها و تشويشها، اضطراب و خود
مشغوليهايي كه دارد كمتر لبخند زده و بيشتر اوقات عبوس 
است و اگر نظر اطرافيان او را بپرسيم آنها وي را ناشاد
توصيف خواهند كرد. 
* بازي با انگشتان 
يكي از ويژگيهاي بارز رفتاري اشخاص كمرو در موقعيتهاي 
اجتماعي، سرگرمي و بازي با انگشتان، ور رفتن با لباس و
توجه غير عادي به سر و وضع خود است. حركات بيش از اندازه 
دستها و مشغوليت با آنها حاكي از اضطراب و تنش رواني فرد
كمرو است. 
* عدم ارتباط بصري 
حدود نيمي از افراد خجول گزارش مي دهند كه برايشان بسيار
مشكل و گاهي غير ممكن است كه هنگام صحبت به چشمهاي طرف 
مقابل خيره شوند. به عبارت ديگر يكي از رفتارهاي آزار
دهنده براي فرد كمرو نگاه كردن مستقيم به مخاطبين است. 
شخص كمرو معمولا" بطور زير چشمي به غريبه ها نگاه مي كند
و در بيشتر اوقات با گرفتن سر به پايين و چشم دوختن بر
زمين با مخاطبين صحبت مي كند. 
* گريه كردن و رو بر گرداندن از غريبه ها
در كودكان با سن پايين حضور در اجتماع موجب آزردگي و
اضطراب مي گردد و كودك به محض حضور در جمع افرادي كه 
قبلا" آنها را نديده يا نسبتا" غريبه اند فرياد زده و به 
افراد آشنا مي چسبد. 
* بروز رفتارهاي خام و ناسنجيده 
شخص كمرو فاقد انگيزه لازم براي فعاليت اجتماعي بوده و
به دليل عدم برخورداري از ابتكار عمل و خلاقيت هاي ذهني 
در ارتباطات اجتماعي غالبا" رفتارهاي خام و بي لطافت 
نشان داده كه فاقد مهارت لازم براي جذب و دوست يابي است. 
نشانه هاي رواني 
* مردد و نامطمئن 
عدم توانايي در تصميم گيري و ترديد فراوان به همراه 
نامطمئن بودن از شيوه هاي زندگي كه پيش مي گيرد حكايت از
اضطراب و كمرويي در فرد دارد. اين ترديد بيشتر ناشي از
آن است كه وي تصور مي كند: آيا ديگران شيوه اتخاذ شده را
مي پذيرند يا نه؟ چرا كه او اهميت فراواني به نظر و
تصورات ديگران قائل است. 
* ضعف اعتماد به نفس 
به دليل ضعف اعتمادبه نفس در ارتباطات اجتماعي احساس 
بي كفايتي مي كند و در مقايسه با همسالان، خود را كمتر
از آنها مي داند، عليرغم اينكه از اجتماع دوري مي كند به 
دليل ضعف اعتماد به نفس به ارزيابي ديگران در مورد نحوه 
عملكرد خود اهميت فراوان مي دهد. 
* عدم برخورداري از ابتكار عمل 
اضطراب فراوان شخص كمرو موجب مي شود تمام قواي شناختي او
نظير هوش، حافظه و... تحت تاثير قرار گيرد و خصوصا" 
حافظه فرد كمرو مختل گردد. از آنجا كه فرد كمرو بيش از
هر چيز توجه غير عادي و مفرط به خويشتن دارد، از توجه به 
محيط و اموري كه در اطراف او در جريان اند بازمانده و
اين خود موجب كاهش تمركز فكر و خلاقيت و ابتكار عمل وي 
مي گردد. 
* نگراني و تشويش 
براي تجسم فرد كمرو به تمام خصوصيات بالا، نگراني و
تشويش را هم اضافه كنيد. 
- نگران از اينكه مورد بي توجهي ديگران قرار گيرد. 
- نگران از اينكه چگونه كارها را انجام دهد. 
- نگران از اينكه آيا تاثير ذهني خوبي بر ديگران گذاشته 
است يا خير؟
- نگران از اينكه نظر مثبتي نسبت به او نداشته باشند. 
* داشتن شخصيت انفعالي 
چنين فردي تلقين پذير بوده و سخنان ديگران را خيلي زود
مي پذيرد. دستورات ديگران را به راحتي انجام مي دهد، 
عقايد و نظرات خود را بيشتر اوقات براساس عقايد و نظرات 
ديگران پي ريزي مي كند و نظرات خود را به راحتي تغيير
مي دهد. تمام اين تلاشها فقط براي اين است كه احيانا" 
كسي نسبت به وي نظر منفي نداشته باشد. 
* تمايل به تنهايي 
افراد كمرو در كلاس درس، در اماكن عمومي نظير پارك، سالن 
غذاخوري، كتابخانه و... غالبا" كنج تنهايي را انتخاب
كرده و در جمع يافت نمي شوند. اين ويژگي خصوصا" در
دانش آموزان كمرو، از آنجا كه غالبا" در انتهاي كلاس 
مي نشينند مشهود است. تمايل به تنهايي را در كودكاني كه 
در سنين پايين هستند نيز مي توان مشاهده كرد اين كودكان 
گرايش بيشتري به انجام بازي هاي انفرادي نظير بازي با آب، 
شن و ماسه دارند و از اينكه در بازي هاي اجتماعي پيشقدم 
شوند و يا دعوت دوستان را پاسخ گويند، خودداري مي كنند. 
در بزرگسالان نيز تمايل به سروكار داشتن با كتاب و اشياء
به جاي آدمها خود نمودي از گرايش به كمرويي است. 
* احساس حقارت، توجه غير عادي و مضطربانه به خويشتن 
كودكان و نوجوانان كمرو اعمال و رفتار و ظاهر خويش را
بطور مفرط مورد توجه قرار داده و در اين توجه غير عادي 
فقط جنبه هاي منفي شخصيت خود را مورد توجه قرار مي دهند
و جنبه هاي مثبت شخصيت خويش را يا اصلا" نمي بينند و يا
در صورت مشاهده آنها، بهاي زيادي برايشان قائل نيستند. 
همين توجه افراطي بر جنبه هاي منفي خود موجب نگراني، 
اضطراب و تنش رواني شده و كودك يا نوجوان با درشت نمايي 
عيوب خود به تدريج احساس حقارت را در خود پرورش داده و
در مقايسه با ديگران همواره خود را كمتر دانسته و اين 
خود از دلايل بروز افسردگي و غمگيني در چنين افرادي است. 
دلايل كمرويي و خجالتي بودن 
1- كناره گيري از مناسبات اجتماعي و خجول بودن، نشانه اي 
از حقير شمردن خود و شك و ترديد نسبت به ارزش هاي انساني 
خويشتن است. تحمل طولاني احساس دردناك ازيك عمل اشتباه 
مي تواند به عنوان زمينه مساعد براي پرورش چنين احساسات 
نامطلوبي به حساب آيند. برخي از افراد در مسير زندگي 
فردي يا اجتماعي خود، به علت بروز رفتاري خاص، به 
گونه اي مورد تحقير و نكوهش قرار مي گيرند كه جريان رشد
شخصيت آنان با مشكلاتي مواجه مي شود. چنين اشخاصي به محض 
قرار گرفتن دربرابر جمع، احساس مي كنند كه مورد ارزيابي 
و عيبجويي قرار مي گيرند و اعتماد به نفس خود را از دست 
مي دهند. 
2- گاهي اوقات يكي از انگيزه هاي اصلي پيدايش احساس 
كمرويي، وجود ضعف يا ضايعه عضوي و بيماري رواني و عصبي و
بويژه افسردگي است و ممكن است دامنه تاثير دردناك مربوط
به آنها بويژه در كودكان حساس و زودرنج، تا مراحل زيادي 
گسترش و نفوذ پيدا كند، تا جايي كه وي را در سنين كودكي 
يا دوران بلوغ، از زندگي متنفر و گريزان سازد. 
3- عدم موفقيت در كار و شغل و مقام، يا ناكامي در عشق 
مي تواند فرد را به ورطه پايين مفرط و سرخوردگي و
كناره جويي سوق دهد، اما احساس گمراهي و انحطاط اين گونه 
افراد چيزي بجز فقدان اعتماد به نفس و احساس بيهودگي 
نيست كه از تعارض با واقعيات و فروريختن بناي روءياها و
تصورات موهوم آنها حاصل مي گردد. 
4- افكار غيرمنطقي كه فرد نسبت به خود دارد موجب منفي 
بافي و عدم اعتمادبه نفس وي شده و در نتيجه آن فرد
نمي تواند از توانائيهايش بطور موءثري استفاده كند. 
نمونه اي از افكار غيرمنطقي كه عواقب ناخوشايند به دنبال 
دارد عبارتند از: 
- هيچ كس نبايد از من انتقاد كند. 
- انتقاد ديگران از من نشانگر عدم كفايت من است. 
- هيچكس مرا دوست ندارد. 
- همه بايد به من توجه كنند. 
اين افكار شناخت فرد را نسبت به خودش تغيير داده و موجب
تغيير رفتار و نگرش او نسبت به محيط نيز مي گردد. 
بنابراين، قبل از هرچيز بايد فكر و عقيده او را در مورد
وقايع و خصوصا" خودش تغيير داده و حالت شكنندگي اش را در
مقابل انتقادات يا تصورات و عقايد ديگران در مورد خودش 
را تعديل بخشيد. 
وقتي فرد افكارش معتدل تر گردد رفتارها و روابط او نيز
از حالت مصنوعي يا مضطربانه خارج شده و تنش رواني - 
عضلاني وي كاهش مي يابد. 
5- نقش الگوها
باندورا معتقد است بخش اعظمي از يادگيري كودكان از طريق 
مشاهده رفتارهاي الگوهاي موجود در محيط زندگي شكل 
مي گيرد. والديني كه از مهارتهاي اجتماعي لازم در مسير
زندگي استفاده نكرده و انزوا و سكوت را ترجيح داده و
كمتر درگفتگوها و موقعيتهاي اجتماعي شركت مي نمايند
غالبا" فرزنداني كمرو و منزوي تربيت مي كنند. كودك از
سنين 4 به بعد با توجه به جنسيت خود يكي از اولياء را
سرمشق خود قرار داده و رفتارها و حركات وي را تقليد
مي كند. كمرويي نيز مي تواند به عنوان يك رفتار تقليدي 
بدين شيوه در كودك پرورش يابد. 
6- حوادث و تغييرات پي درپي در زندگي 
در مطالعات موردي، مواردي ازكمرويي مشاهده شده است كه در
آن هيچگونه نقص تربيتي و يا الگوي ناصحيح وجود نداشته، 
بلكه حوادث خاص زندگي موجب بروز تدريجي كمرويي شده است. 
حوادثي نظير نقل و انتقالات مكرر، تغيير مدرسه و محل 
تحصيل مي تواند در كودك احساس نوعي غريبه بودن و تازگي 
محيط به وجود آورد بطوري كه كودك هميشه احساس ميهمان 
بودن داشته و هرگزاحساس ميزبان به او دست ندهد. در نقل و
انتقالات مكرر به محض سپري كردن مدتي كه براي آشنايي با
محيط لازم است ناگهان والدين كودك تصميم به ترك محيط و
جابجايي محل زندگي مي گيرند تا آنجا كه در تكرار پياپي 
اين وضعيت كودك ديگر هيچ گونه سعي در تطبيق و آميختگي با
محيط نمي كند و اين شروع انزواي اوست. 
7- برچسبها، القاب و عناوين گمراه كننده 
آنچه كه امروزه در مدارس بسيار شايع است تشويق 
دانش آموزان آرام به سكوت است. اولياء و مربيان براي 
تربيت فرزندان و دانش آموزان خويش اغلب از عبارات: 
دانش آموز ساكت، موءدب، آرام و متين استفاده مي كنند و
دانش آموزان را بطور ضمني محكوم و مجبور به سكوت كرده و
دانش آموزان نيز براي كسب تشويق بيشتر از سوءالات خود
صرفنظر كرده و به بروز رفتاري كه موءدب و متين شناخته 
مي شود مي پردازند. 
والدين عزيز، آگاه باشيد كه... 
نافعالي با روحيه همه بچه ها و موجودات زنده بيگانه 
است. 
* حس اتكاء و متكي شدن را در بچه ها و شاگردان صرفا" به 
دليل آنكه به كمك آن بهتر مي توانيد آنها را كنترل و
اداره كنيد، تشويق ننمائيد. اتكاء، درست مثل آب نبات 
تافي است كه گرچه در ابتدا طعم خوبي دارد، ولي درنهايت 
هميشه به دندانتان مي چسبد. 
* به بچه هايتان درسنين پايين و كودكي بياموزيد كه مسئول 
اعمال خود باشند. 
* به فرزندانتان اجازه دهيد مرتكب اشتباه شوند و به آنها
دقت كافي دهيد تا اعتماد به نفس بيشتري پيدا كنند. 
بچه هاي خجول جرات انجام كاري را ندارند چون تمام مدت 
مي ترسند مبادا كاري را به غلط انجام دهند. پيامي كه به 
كودك بايد القاء و تلقين شود اين است كه كوششهاي او ممكن 
است با شكست مواجه شود ولي خود كودك هرگز شكست خورده 
نيست. شكست به معني اين است كه يا هدف به غلط انتخاب شده 
و يا راههاي رسيدن به آن درست نبوده. 
* اولياء بايد نسبت به برخوردي كه بچه با همسالانش دارد، 
حساس باشند، آنها بايد قدري بيشتر وقت صرف كرده و شرايطي 
را كه كودك ضمن آن با ساير بچه ها كار و بازي مي كند يا
نمي كند در نظر داشته باشند. لازم است از بچه سوءال شود
كه آيا به بازي دعوت شده؟ و يا از ديگران پرسيده شود چرا
آنها بچه ما را به بازي دعوت نكرده اند يا او را به حساب
نياورده اند؟
* حمايت كردن و قبول بدون قيد و شرط فرزندان، حتي اگر
بعضي از رفتارهاي آنها مورد پسند والدين نباشد. 
* ايجاد فضايي آزاد تا همه بچه ها بتوانند آزادانه صحبت 
كنند حتي در مواقعي كه پاسخ يا راه حلي نداريد، به 
حرفهاي آنها گوش كنيد، اظهار محبت و همدلي كنيد چه در
جمع و چه در خلوت رفتاري از خود نشان دهيد كه فرزندتان 
احساس كند، مورد توجه و علاقه خاص شماست. 
* از هر گونه ارزيابي كه قضاوتي به همراه داشته باشد
خودداري كنيد. 
* از سرگرميها، فعاليتها و دوستي هايي كه فرزندتان از آن 
لذت مي برد، استقبال كنيد. 
* اعتماد به نفس فرزندتان را افزايش دهيد. به او القاء
كنيد كه تواناست و ويژگيهاي مثبت او را يادآوري كنيد و
هرگز از او كاري كه خارج از توانايي اش است درخواست 
نكنيد. 
حميده عبادتي

ادامه بازجويي سعيد حجاريان به دوشنبه 
آينده موكول شد

گروه اجتماعي: رييس شعبه 1410 دادگاه عمومي تهران پس 
ازپايان دومين جلسه بازجويي از مدير مسئول روزنامه صبح 
امروز، سومين جلسه بازجويي از سعيد حجاريان را به روز
دوشنبه هفته آينده موكول كرد. حجاريان در جلسه ديروز در
مورد 10 اتهام تفهيم اتهام شد و به اين تهامات پاسخ گفت. 
مدير مسئول روزنامه صبح امروز درسومين جلسه بازجويي به 
پنج مورد ديگر از اتهامات خود پاسخ خواهد داد. 
رييس شعبه 1410 دادگاه عمومي تهران گفت: سعيدحجاريان 
درجلسه سوم بازجويي به شكايات وزارت اطلاعات، دادگاه 
ويژه روحانيت اصفهان و چند موردشكايت شخصي از وي پاسخ 
خواهد داد. مرتضوي اظهارداشت: راي دادگاه درخصوص شكايات 
جديد عليه اين روزنامه پس از اتمام تحقيقات مقدماتي و
بيان دفاعيات مديرمسئول آن روزنامه اتخاذخواهدشد.

برنامه هاي فرهنگي، هنري و آييني عيد
سعيد فطر در ايران

گروه علمي فرهنگي: در آخرين روزهاي ماه پرفيض و بركت 
رمضان و همزمان با فرا رسيدن عيدفطر، مسلمانان در
كشورهاي اسلامي جهان، خود را براي تدارك عيدسعيد فطر
آماده مي كنند. 
مردم كشور عزيزمان ايران نيز، پس از طي يك ماه عبادت و
بندگي حضرت حق و برپايي آيين هاي مذهبي، در شور و شوق 
فرا رسيدن عيدمبارك فطر لحظه شماري مي كنند و اين درحالي 
است كه همسايه ما، تركيه شنبه 18 دي را عيدفطر اعلام 
كرده و سه روز نيز به همين مناسبت تعطيل عمومي اعلام شده 
است. 
در تركمنستان نيز، شنبه آينده عيدفطر و تعطيل رسمي اعلام 
شده است. همچنين در كشورهاي امارات سه روز و عمان پنج 
روز تعطيل رسمي اعلام شده است. 
در ايران نيز، برنامه هاي مختلفي براي فرا رسيدن عيدسعيد
فطر و دريافت فطريه تدارك ديده شده است. واگذاري ده هزار
واحد مسكوني اجاره به شرط تمليك از سوي سازمان ملي زمين 
و مسكن و نيز برگزاري كنسرت هاي موسيقي و برنامه هاي 
فرهنگي مختلف از جمله اين برنامه ها است 170 و 18 دي در
تالار وحدت تهران كنسرت موسيقي ايراني در دستگاه دشتي و
اصفهان برگزار مي شود. 
شركت واحد اتوبوسراني تهران نيز براي حضور گسترده 
نمازگزاران تهراني، از 6 صبح روز عيدفطر آماده خدمت به 
شهروندان تهراني است رئيس ستاد برگزاري نمازجمعه درباره 
تمهيداتي كه براي برگزاري نماز عيد فطر انديشيده شده است، 
اظهار داشت: حدود دو هزار خدمتگزار از شب عيدفطر با
استقرار در مصلي بزرگ تهران خدمات لازم را براي برگزاري 
باشكوه ترين نماز سال آماده مي كنند. ظرفيت مصلي تهران 
حدود 4 ميليون نفر است.

در ضيافت افطار وزارت فرهنگ و ارشاد
اسلامي و ناشران مهاجراني به پرسش هاي 
ناشران پاسخ گفت

گروه فرهنگي: هتل لاله ديروز عصر محل ضيافت وزارت فرهنگ 
و ارشاد اسلامي و ناشران بود. 
پس از افطار دكتر عطاءالله مهاجراني در سخناني به 
خواست ها و پرسش هاي ناشران در مورد" خريد كتاب از
ناشران" و رعايت حقوق موءلف پاسخ گفت. 
دكتر مهاجراني به ناشران توصيه كرد كه قيمت كتاب را با
منطق جاري بازار افزايش ندهند و مخصوصا" در مورد
كتابهاي چاپ دوم به بعد كه هزينه كمتري براي ناشر دارد، 
قيمت كتاب را افزايش ندهند. 
مهاجراني همچنين از ناشران خواست تا نسبت به بهسازي 
وضعيت كتابفروشي ها از نظر نحوه ارائه كتاب توجه كنند. 
وزير ارشاد در پاسخ به پرسش ناشران در مورد مساله معافيت 
مالياتي گفت: مجلس در اين زمينه همكاري خيلي خوبي داشته 
و اين موضوع همچنان پيگيري مي شود. وي همچنين در مورد
معافيت از عوارض شهرداري براي ناشريني كه در اماكن 
مسكوني فعاليت مي كنند اظهار اميدواري كرد كه لايحه اي 
از سوي دولت تنظيم و به مجلس ارائه شود تا به جاي 
دستورالعمل فعلي وزير كشور و به صورت كاملا" قانوني به 
آن عمل شود.

پيشرفت هاي عمده پزشكي در سال 1999 ميلادي

مجله بهداشت، ده مورد از پيشرفت هاي عمده پزشكي در سال 
1999 ميلادي را برگزيده است. به گزارش اينترنت از آمريكا، 
بعضي از اين پيشرفت ها باعث نجات جان بسياري از مردم شده 
و بعضي ديگر نيز كيفيت زندگي ميليون ها نفر را بهبود
بخشيده است. برگزيده هاي اين مجله شامل موارد زير است: 
1- مارگارين بنكول كه باعث كاهش كلسترول خون مي شود. 
2- داروي سلبركس و ويوكس كه اثر ضددرد و ضدالتهابي دارند
برخلاف ساير داروهاي ضددرد باعث تحريك معده نمي شوند. 
3- توصيه پژوهشگران كانادايي در مورد بي خوابي: 
پژوهشگران به بيماران توصيه كرده بودند به جاي مصرف 
داروهاي خوابآور هر روز در ساعت معيني به بستر بروند. 
4- داروي استنشاقي رلنزا كه علاوه بر درمان آنفلوآنزا
باعث پيشگيري از بروز آن مي شود. 
5- پژوهشي كه در مورد روش تقويت عضلات انجام شده است و
پژوهشگران نشان داده اند كه به جاي روش فعلي كه از سه 
نوع وزنه مختلف براي بدن سازي استفاده مي شود، مي توان 
تنها از يك نوع وزنه براي رسيدن به همان نتايج استفاده 
كرد. 
6- پادزيستي بنام سينرسيد كه باكتري هاي مقاوم را از بين 
مي برد و بعد از سي و پنج سال اولين پادزيستي است كه 
مي توان بجاي وانكومايسين از آن استفاده كرد. 
7- روش جديد پيشگيري از بارداري موسوم به قرص صبح روز
بعد كه در اين روش از مقادير بالاي پروژسترون جهت 
جلوگيري از كاشته شدن نطفه استفاده مي شود در ضمن اين 
روش باعث سقط نطفه كاشته شده رحم نمي گردد. 
8- نوعي دستگاه ضربان ساز قلبي كه در خارج از بدن فرد
بيمار قرار داده مي شود و تاكنون موجب نجات جان صدها نفر
از بيماران مبتلا به حملات قلبي شده است. 
9- داروي ني ويراپين كه ميزان انتقال ويروس ايدز را از
مادران آلوده به نوزاد آنها تا سيزده درصد كاهش مي دهد. 
10- نوعي روش درماني براي اصلاح نزديك بيني بنام اين تكس 
كه نوعي حلقه شفاف است كه در داخل قرنيه كار گذاشته 
مي شود.

بقاياي يك معبد از تپه قلايچي بدست آمد

گروه علمي فرهنگي: با اتمام عمليات دومين فصل كاوش در
تپه 2700 ساله قلايچي واقع در شهرستان بوكان بقاياي 
ارزشمند از اقوام مانايي بدست آمد. 
در اين كاوش كه با هدف كسب اطلاعات بنيادي در زمينه 
فرهنگ پادشاهي ماناها آغاز شده بود، يك حياط شيبدار
مفروش به سنگهاي لاشه و يك ساختمان سنگي ستوندار مربوط
به يك معبد با برجهاي سنگي مكعب شكل جلو آمده در طرفين 
بنا مربوط به اين اقوام شناسايي شد. 
در بناي اين ساختمان از سنگهاي آهك خالص به صورت جبهه اي 
و ملات گل استفاده و فضاي موجود بين جدارهاي سنگي نيز با
قلوه سنگ و سنگهاي كوچك مخلوط با خاك پر و تقويت شده است. 
به گفته بهمن كارگر، سرپرست هيات كاوش، كشف قطعات متعدد
سفالي با لعاب چند رنگ به همراه سفالهايي با نقش استاپسي 
بيانگر اطلاعات تازه اي از صنعت سفالگري اقوام ماناهاست.

معرفي كتاب

اديان شرقي در امپراتوري روم 
نويسنده: فرانتس /كومون مترجمان: مليحه معلم، پروانه 
/عروج انتشارات: سازمان مطالعه و تدوين كتب علوم انساني 
دانشگاه(سمت)/ چاپ اول: /زمستان 1377 /شمارگان 2000
بها5500 ريال. 
كتاب" اديان شرقي در امپراتوري روم "نوشته دين شناس بزرگ 
سده نوزدهم، فرانتس كومون، از معتبرترين و جامع ترين 
كتابهايي است كه به بررسي وضعيت آيين مسيح در سده هاي 
نخستين ميلادي مي پردازد، اما آنچه در اين ميان مهم و در
واقع هدف اصلي نويسنده به شمار مي آمده، چگونگي 
تاثيرگذاري اساطير و دينهاي شرقي(ايران، سوريه، مصر و
مناطق آسياي صغير)بر مسيحيت در قلمرو امپراتوري روم است. 
در ديدگاه كومون، گسترش معنويت و آيين هاي خاوري همراه 
با ظهور فلسفه نوافلاطوني، رخدادي بس پراهميت در تاريخ 
اين امپراتوري به شمار مي آيد. در فاصله زماني اگوستوس 
تاكنستانتين(تثبيت كننده آيين مسيح در روم)، دين رومي 
دستخوش تحولات شگرف ياد شده گرديد. 
دين رومي كه برپايه باور به خدايان و ايزدان گوناگون در
همه عرصه هاي زندگي(اجتماعي، خانوادگي و سياسي)استوار
بود، از حدود 204 پ م دچار دگرگوني شد از اين زمان است 
كه با درآمدن اديان شرقي به اين قلمرو، ساختار ديني 
روميان تا زمان ظهور مسيحيت چهره اي ديگر مي پذيرد، 
خدايان و ايزدان شرقي چون ايزيس و ازيريس، بعل و آتيس و
ميترا با ورود به آگاهي ديني روميان و تطبيق با آن، غناي 
درخوري به انديشه ديني در روم بخشيدند. اما آنچه مربوط
به شرق و تاثير فرهنگ ديني آن برروم است، نخست از اين 
جهت مي تواند رهگشاي چگونگي دادوستدهاي فرهنگي شرق و غرب
در دوره باستان بوده و دوم آنكه ما(شرقيان)را بدين 
انديشه رهنمون گردد كه برخي مضامين مشترك را در ميان 
اساطير و دينهاي شرقي يافته و اندازه نفوذ و تاثير آنها
را در تكامل آيين مسيحيت جستجو كنيم چرا كه اگر ميان اين 
دينها اشتراكي نبود، آن تاثير بزرگ را بر مسيحيت پيدا
نمي كردند. براي نمونه فصل ششم كتاب، كه اختصاص به ايران 
دارد، از تاثير آيين مهر بر دين رومي حكايت دارد. 
نويسنده در اين فصل به پژوهش در اين آيين پر رمزوراز
پرداخته و آگاهيهاي درخوري را از سير آن در ايران و جهان، 
به ما مي دهد، شايان يادآوري است كه فرانتس كومون از
برجسته ترين مهرشناسان جهان بوده است.

شاه آن باشد كه از خود شه شود

يادداشت فرهنگي 
در حاشيه يك خبر دست كاري شده ; 
مهمترين اصل در انتقال هر خبر، درستي و صحت كامل آن خبر
است و هر ارگان و نشريه يا فردي كه بخواهد اين اصل را
مخدوش كند و طريقي ديگر بجويد و راه ناصواب در پيش گيرد، 
در واقع حكم به بي اعتمادي افكار عمومي نسبت به خود داده 
و در نهايت بر فرو افتادن خود از معيارهاي اخلاقي خير و
نيكو مهر تاييد زده است. 
اين اشاره كوتاه را از اين بابت آورديم تا به نقل خبري 
كه چند روز قبل از سوي يكي از ارگانهاي رسمي كشور و
البته با دست بردن و اضافه كردن بر اصل خبر، رخ داد، 
نگاهي بيفكنيم چند روز قبل در خبري كه از سوي كانون 
پرورش فكري كودكان و نوجوانان براي روزنامه ها ارسال شد، 
آمده بود كه سه كتاب ايراني به عنوان كتاب برگزيده 
كتابخانه بين المللي مونيخ انتخاب شدند اما در متن همان 
خبر ارسالي، تناقضي آشكار به چشم مي آمد و آن معرفي دو
كتاب كانون، به عنوان معرفي شده در بخش ويژه بود. 
اين تناقض آشكار و ابهام درارسال خبر موجب شد تا پي گير
ماجرا شويم و در نهايت حقيقت ماجرا خلاف آني بود كه در
خبر ارسالي كانون درج شده بود. 
اصل خبر اين بود كه تنها كتاب" مرباي شيرين "هوشنگ 
مرادي كرماني به عنوان كتاب برگزيده معرفي شد و دو كتاب
ديگر در فهرست ويژه قرار گرفته اند، اما تيتر ارسالي و
نيز" ليد" خبر كانون، به گونه اي تنظيم شده بود كه 
خواننده از آن، برگزيده شدن سه كتاب را در مي يافت. همه 
مردم اهل فرهنگ شاد مي شوند و روحيه مي گيرند از اينكه 
بر تعداد برندگان و برگزيدگان اين مرز و بوم درديگر
كشورها اضافه شود، اما نه به آن قيمت كه قلب واقعيتي 
صورت گيرد و از كيسه بزرگان هزينه شود. 
به قول مولانا: شاه آن باشد كه از خود شه شود
ني زلشگرها واسپه شه شود
الف- امرئي

گزارش كتاب هفته

* مهمترين تصحيحي كه تاكنون از بوستان سعدي صورت گرفته، 
تصحيح مرحوم غلامحسين يوسفي است كه انتشارات خوارزمي 
انتشارش داده است. از آن زمان تاكنون تصحيح ديگري برروي 
اين متن كلاسيك شعر فارسي انجام نشده است، در حالي كه 
نياز زمان ايجاب مي كند كه تحقيقات درباره متون مهم و
كلاسيك زبان فارسي كمتر دچار خلل و گسست گردد. برهمين 
بنياد است كه تازه ترين تصحيح بوستان كه حاصل تلاش دو تن 
از ادبپژوهان شاخص معاصر است از سوي انتشارات جامي به 
چاپ رسيده است. 
دكتر رضا انزابي نژاد و دكتر سعيد قره بگلو با برابر
نهادن چاپهاي معتبر فروغي، امير خيزي، سودي، خزاملي، 
علي اف با متن دكتر يوسفي توانستند از اين اثركلاسيك 
متني منقح و پاكيزه انتشار دهند كه مي توان از هم اكنون 
آن را به عنوان منبعي درسي براي دانشجويان رشته هاي ادبي 
به حساب آورد. نزديك به 250 صفحه از اين كتاب به شرح و
توضيحات مشارحان اختصاص يافته است. ضمن آنكه در ضميمه 
كتاب فهرست لغات و تركيبات، آيات، روايات، احاديث، امثال 
به همراه كشف الابياتي دقيق آمده است. جلد پاكيزه كتاب
نيز از ديگر مزاياي اين اثر كلاسيك به شمار مي رود. 
* دكتر عبدالحسين زرين كوب هنگامي كه بيماري مزمن 
دامن گيرش شد، چند كتاب در دست تاليف داشت كه از جمله 
آنها زندگي شيخ فريدالدين عطار نيشابوري بود، اما اجل 
مهلت نداد تا وي انتشار كتابش را شاهد باشد. هم اكنون و
پس از نزديك به سه ماه از درگذشت آن بزرگوار انتشارات 
سخن كتاب را با عنوان "صداي بال سيمرغ "روانه بازار نشر
كرده است. مرحوم زرين كوب پيش از اين زندگي و انديشه 
بزرگاني چون مولوي(پله، پله تا ملاقات خدا)غزالي(فرار
از مدرسه)حافظ(از كوچه رندان)را نوشته بود و از قرار
زندگي و انديشه سعدي و كورش كبير را نيز نوشته است كه در
آينده نزديك از سوي همين ناشر به دست چاپ سپرده مي شود. 
* گجستان منطقه اي است در دهنه فارس كه هفت تفنگدار
قشقايي با مقاومت و مبارزه جانانه خود يك تيپ ارتش 
شاهنشاهي را نابود كردند. "نبرد گجستان "حاصل آن نبرد
جانانه است و از زبان يكي از قشقاييان. خداكرم رزنجويي 
نويسنده اين اثر، كه در تمامي حوادث 60 سال اخير ايلهاي 
بختياري حضور و بروزي موءثر داشته است درقالب رماني جذاب
تصويرهايي بديع از زندگي و زمانه ايرانياني كه در آن 
دوران مي زيسته اند ارائه مي كند. كتاب" نبرد گجستان "كه 
از سوي انتشارات كارنگ روانه بازار نشر شده است، بخشي از
تاريخ معاصر را بازگو مي كند كه تاكنون كمتر درباره آن 
سخن و نوشته منتشر شده است، اين انتشاراتي در هفته آينده 
كتاب" لشكر كشي هاي خشايار شاه به يونان "اثر پروفسور
هيگ نت را با ترجمه خشايار بهاري منتشر مي سازد، پيش از
اين كتاب" از زبان داريوش "اثر خانم كخ نيز از سوي همين 
انتشاراتي به دست چاپ سپرده شده بود. 
* اگر از مارلون براندو به عنوان شاخص ترين بازيگر قرن 
حاضر ياد شود سخني به گزاف نگفته ايم. وي علاوه بر آنكه 
بازيگري را به سطحي فوق العاده رساند، از بازيگر، 
تصويريك انديشمند را نيز ارائه داد. دفاعيات وي در تمامي 
طول زندگي از سرخپوستان آمريكا، از وي بازيگري مدافع 
حقوق طبقه محروم در افكار عمومي ساخت. "گفت وگو با
براندو" كه از سوي يكي از خبرنگاران و در نشستي چند روزه 
انجام گرفته، دنياي دروني اين بازيگر بزرگ را در منظر
ذهن خوانندگان مي نهد. اين اثر را امير هوشنگ هاشمي 
تنكابني ترجمه و انتشارات پنجره روانه بازار نشرش ساخته 
است. 
* در نهايت، آنكه كتاب" آبي كوچك عشق "كه گزينه اي از
اشعار عاشقانه اديبان بنام جهان است، با قطع تازه و
ابداعي ناشر(انتشارات ناميرا)به چاپ دوم رسيده است. 
البته ناشر در چاپ دوم دو ابتكار ديگر به خرج داده است، 
اول قطع كتاب را تغيير داده و ديگر از مترجم(چيستايثربي)
خواسته تا بخشهايي تازه را به اين اثر بيفزايد.

از سوي شوراي عالي انقلاب فرهنگي 
فرهنگي كشور تصويب
آيين نامه خادمان نمونه 
شد

گروه علمي فرهنگي: شوراي عالي انقلاب فرهنگي شامگاه 
سه شنبه 14 دي به رياست سيدمحمد خاتمي تشكيل جلسه داد و
مهمترين مسائل فرهنگي كشور را مورد بحث و بررسي قرار داد. 
به گزارش روابط عمومي دبيرخانه شوراي عالي انقلاب فرهنگي، 
در اين جلسه آيين نامه خادمان نمونه فرهنگي كشور به 
تصويب رسيد. براساس اين آيين نامه به منظور ارتقا و
تعميق تدين در فرهنگ عمومي و قدرداني، تشويق و ترغيب
آحاد مختلف مردم به لزوم توجه و تلاش مستمر و پي گير
براي اصلاح و ارتقاي فرهنگ عمومي، خادمان نمونه فرهنگ 
عمومي كشور به طور سالانه انتخاب مي شوند. 
براساس ماده 3 اين آيين نامه محورهاي مورد نظر براي 
انتخاب اشخاص حقيقي يا حقوقي شايسته عبارت از: تفكر و
برنامه ريزي، اجرا و مديريتي و آثار است. 
اشخاص حقيقي يا حقوقي از سوي صاحبنظران، موءسسات، 
انجمن ها، نهادها و دستگاههاي مختلف در استان ها به 
شوراي فرهنگ عموم استان معرفي شده و افراد منتخب نيز به 
شوراي فرهنگ عمومي كشور معرفي مي شوند و از بين آنها
افراد برگزيده در سطح كشوري انتخاب مي شوند. در ادامه اين 
جلسه به پيشنهاد ستاد كل نيروهاي مسلح، نام مجتمع دريايي 
نوشهر به دانشگاه علوم دريايي امام خميني(ره)تغيير يافت. 
همچنين در اين جلسه تعدادي از اعضاي پيوسته فرهنگستان 
هنر جمهوري اسلامي ايران انتخاب شدند. 
در ادامه اين جلسه سياستهاي مقابله با تهاجم فرهنگي و
همچنين سياستهاي راهبردي اسلامي شدن مراكز آموزشي مطرح و
مورد بحث و بررسي قرار گرفت. ادامه بررسي اين سياستها به 
جلسه آينده موكول شد.

وزير كشور اعلام كرد: حمايت وزارت كشور از
برگزاري نمايشگاههاي قرآني

گروه علمي فرهنگي: وزارت كشور آمادگي دارد تا با همكاري 
وزارت فرهنگ و ارشاد اسلامي نمايشگاههاي استاني قرآن 
كريم را در استانها و شهرهاي مختلف كشور برگزار كند. 
حجت الاسلام سيدعبدالواحد موسوي لاري وزير كشور ضمن 
بازديد از نمايشگاه قرآن كريم، در گفتگويي با بيان اين 
مطلب برپايي اين نمايشگاه را در ماه مبارك رمضان گام 
موءثري براي ارتباط دادن نسل نوخاسته امروز با ريشه و
فرهنگ اسلامي و قرآني ما دانست و گفت: به نظر مي رسد
فعاليتهاي فني و رايانه اي بيش از سال گذشته بوده و
همچنين تعداد و تنوع آثار هنري به نمايش درآمده نيز
بيشتر شده باشد در مجموع آثار و فعاليتهاي ارائه شده با
افزودن بخش هايي چون نمايش قرآنهاي نفيس، بخش 
نهج البلاغه و فعاليت هاي رايانه اي كامل تر و جامع تر
بود. 
معاون پرورشي وزارت آموزش و پرورش نيز در جريان بازديد
از اين نمايشگاه، آمادگي اين وزارتخانه را براي برپايي 
نمايشگاه دائمي قرآن كريم اعلام كرد. 
روي پيشخوان كتاب فروشي ها
باراباس
نوشته: پاره /گركويست ترجمه: پرويز /داريوش انتشارات 
/فردوس چاپ اول /ناشر، 1378 دو هزار /نسخه 168 صفحه، 
/رقعي 850 تومان. 
هنگامي كه حضرت مسيح(ع)را به جاي باراباس مصلوب مي كنند، 
كينه و نفرت پيروان مسيح عليه او برانگيخته مي شود. همه 
او را از خود مي رانند و ملعون مي خوانند اما باراباس 
كه از كودكي پدر و مادري براي خود نمي شناخت و كارش 
راهزني بود، با اين كينه ها انس داشت. آنچه او را رنج 
مي داد، ايمان پيروان مسيح بود كه او آرزو داشت خود بدان 
دست يابد باراباس تنها و سرگردان در جستجوي اين ايمان 
برمي خيزد و... 
" كويست "در اين كتاب، در مسايل بزرگ وجود به كاوش 
مي پردازد و تجليات اسرارآميز ايمان را با دقت 
هوشمندانه اي آشكار مي سازد. 
گلدونه خانم 
نوشته: رويا /وهمي انتشارات /فراديد چاپ /اول، 1378 دو
هزار /نسخه 40 صفحه، /رقعي 160 تومان. 
در اين كتاب، پنج قصه با نامهاي گل آفتابگردان، استكان 
كمر باريك، گلدونه خانم، ماهي و شيطان نترس را كه براي 
گروه سني ج(سالهاي چهارم و پنجم دبستان)نوشته شده، 
مي خوانيم. كتاب، اولين تجربه موءلف آن است و قصه ها از
پردازش مناسب و ساختار داستاني خوبي برخوردار است. 
نقش تغذيه در كيفيت سلامتي يا راهنماي كامل دستيابي به 
سلامتي
نوشته: ليندا /كلارك ترجمه: دكتر حسن /قره نژاد انتشارات 
/بصائراصفهان چاپ /اول، 1378 پنج هزار /نسخه 220 صفحه، 
/وزيري 800 تومان. 
كتاب در فصلهاي مختلف، چگونگي استفاده از مواد غذايي 
گوناگون اعم از ويتامين ها، مواد معدني، مواد پرانرژي، 
پروتئين ها، چربي ها و... را شرح مي دهد. در روي جلد
كتاب، نام موءلف نوشته نشده و در مقدمه نيز اشاره زيادي 
به متن اصلي و اين كه مربوط به چه سالي است و از چه 
زباني ترجمه شده، نشده است. كتاب مي تواند مورد استفاده 
متخصصان تغذيه و نيز افراد عادي قرار گيرد. 
زندگي و شهادت 
حضرت علي ابن موسي الرضا(ع)

تاليف: /احسان ويرايش و حواشي: حسن /شيدا موءسسه انتشارات 
فرهنگستان /يادواره چاپ /اول، 1378 پنج هزار /نسخه 353
صفحه، /رقعي با جلد كالينگور و روكش 15000 ريال. 
اين كتاب، تاريخچه اي از زندگاني و چگونگي شهادت امام 
هشتم شيعيان است كه چند ده سال پيش به دست يكي از خادمان 
حرم مطهر نوشته شده بود و چون نثر آن از نظر جمله بندي و
ساده نويسي و علايم سجاوندي، نابسامانيهايي داشت، مجددا" 
توسط انتشارات فرهنگستان يادواره و با ضمايم ديگر از
جمله طبالرضا و زيارت نامه مخصوص حضرت رضا(ع)چاپ و به 
بازار نشر آثار مذهبي ارائه شده است. 
دوران صلح 
نويسنده: كاترين /اسكولز تصويرگر: رابرت /اينگپن ترجمه: 
حميد /احمدي ناشر: نشر /ويژه نگار چاپ / اول، 1378 پنج 
هزار /نسخه 36 صفحه، مصور، /خشتي 490 تومان. 
كتاب دوران صلح به پرسش مهم "صلح چيست "به زباني ساده و
به نسبت شاعرانه، پاسخي روشن و دقيق مي دهد. سطرهايي از
اين متن ادبي - آموزشي آشكار اين حقيقت را نشان مي دهد: 
/صلح تند و /درخشان يا آرام و دلنشين /است... / صلح مجاز
بودن متفاوت بودن است. /... / دادن اجازه به ديگران براي 
متفاوت بودن با ما. /... / گونه اي خاص از آرامش هست كه 
درون انسان زندگي مي كند. /... / فلسفه ها و باورهاي مذهبي 
گوناگون /بسياري اين آرامش /دروني و نيز برپا داشتن صلح 
را در جهان مي آموزند. / صلح چيزي است / كه زندگي مي كند. 
رشد مي كند. گسترش /مي يابد و به مراقبت نياز دارد. 
كاترين اسكولز نويسنده از نامزدهاي جوايز شوراي كتاب
كودك استراليا و بوستون بوده است اين اثر به زبان هاي 
ژاپني، آلماني، سوئدي، دانماركي و هلندي ترجمه شده است. 
تصويرگر كتاب رابرت اينگپن، امروزه يكي از معروف ترين 
تصويرگران كتاب كودك است. حاصل كتابها و جوايز متعددش، 
اعطاي جايزه معتبر هانس كريستين آندرسن براي تصويرگري، 
در سال 1986، به او است. 
ماجراهاي كيان - پروانه 
نويسنده و تصويرگر: فرسا /صادقي بازنويسي: حميد /احمدي 
ناشر: /ويژه نگار چاپ /اول، 1378 پنج هزار /نسخه 23 صفحه، 
مصور، چهاررنگ، /خشتي قيمت:؟
" ماجراهاي كيان - پروانه "كتابي است آموزشي كه قالبي 
داستاني دارد. خواننده همراه كيان با مراحل گوناگون 
زندگي پروانه آشنا مي شود. در اين اثر دوران دگرديسي 
پروانه با زباني ساده و شيوا تشريح شده است. تصاوير
زيباي كتاب هم در نشان دادن مراحل مختلف رشد اين حشره 
(از تخم و شفيره تا تبديل شدن به پروانه و بيرون آمدن از
پيله)كاملا" موافق اند. 
گستره محبت 
نسرين قديري(كافي)/ نشر /پيكان 5000 نسخه، چاپ پنجم، 
/ 1378 525 صفحه، /رقعي 1850 تومان. 
گستره محبت، روايت زندگي و مهر و محبت مادر است. اين 
داستان بلند با ازدواج دو خانواده سرشناس آغاز مي شود. 
ميهماني هاي شبانه و ديدارهاي خواسته يا ناخواسته همه 
حاكي از پيوندي فرخنده است. ولي روزگار سوداي ديگري دارد
كه ساز خوش زندگي را ناخوش مي كند. 
يك حرف

احمد علي /ساعت نيا انتشارات /بهروزان سه هزار نسخه، چاپ 
اول، /پاييز 1378 398 صفحه، /رقعي 14000 ريال. 
چاپ مجموعه مقالات پيشين نويسندگان و روزنامه نگاران، طي 
دوران پس از دوم خرداد ماه به مرور به يك روند انتشاراتي 
قابل توجه تبديل شده و" يك حرف "نيز يكي از همين 
كتابهاست. 
گرچه تخصص حرفه اي نويسنده در" صنايع پلاستيك "ممكن است 
اين موضوع را به ذهن متبادر سازد كه در اين مجموعه 
مقالات، صرفا" به مسايل اقتصادي و صنعتي پرداخته شده است، 
اما واقعيت اين است كه نويسنده از موقعيت و فرصت خود به 
عنوان مدير مسئول و سردبير ماهنامه تخصصي صنايع پلاستيك، 
استفاده اي فراتر برده و نسبت به دولت هاي سال هاي 1365
تا 1376 و با چاپ مقالاتي صريح، از عملكرد دولت هاي آقاي 
ميرحسين موسوي و هاشمي رفسنجاني انتقاد كرده است. 
در" يك حرف "جمعا" 48 مقاله به علاوه سه مطلب مقدمه و
موءخره، گردآوري شده است. در يك طبقه بندي كلي، حدود يك 
سوم كتاب به مسايل اقتصادي و صنعتي و باقي آن، به مسايل 
عام اقتصادي، اجتماعي و سياسي تعلق دارد.

ديروز در سراسر كشور: فروش 750 ميليارد
ريال اوراق مشاركت طرح هاي عمراني دولت 
آغاز شد

سررسيد اين اوراق 4 ساله و نرخ سودهاي علي الحساب آن 
19 درصد است 
گروه اقتصادي: فروش 750 ميليارد ريال اوراق مشاركت 
طرح هاي عمراني دولتي از روز گذشته به مدت 10 روز در
شعبه هاي بانك هاي منتخب سراسر كشور آغاز شد. 
به گزارش روابط عمومي بانك مركزي جمهوري اسلامي ايران، 
در اجراي بند الف تبصره 48 قانون بودجه سال 1378 كل كشور
مبني بر انتشار 2 هزار ميليارد ريال اوراق مشاركت 
طرحهاي عمراني دولت، بانك مركزي جمهوري اسلامي ايران 
عرضه اوراق مشاركت طرح هاي عمراني دولت در مرحله سوم را
به ميزان هفتصدوپنجاه ميليارد ريال در شعبه هاي منتخب
6 بانك كشور آغاز كرد سررسيد اين اوراق 4
ساله است و نرخ سود علي الحساب سالانه اين اوراق 
19 درصد خالص معاف از ماليات است كه وزارت امور
اقتصادي و دارايي به نيابت از سوي دولت، پرداخت اصل و
سودهاي متعلقه را در سررسيدهاي مقرر تضمين كرده است. 
اوراق مذكور در صورت پذيرش، علاوه بر شعب منتخب، در بورس 
اوراق بهادار تهران قابل خريدوفروش است. 
اين اوراق در قطعات 500 هزار ريالي، يك ميليون ريالي، 5
ميليون ريالي و 10 ميليون ريالي بصورت بي نام و قابل 
انتقال به غير است و دارنده اين اوراق مالك آن محسوب
مي شود. 
نخستين سود علي الحساب اين اوراق 15 فروردين ماه 1379، 
پرداخت مي شود و سود اوراق مزبور از روز اول فروش بصورت 
روزشمار محاسبه مي شود. اين اوراق در دو مرحله فروش از
استقبال خوبي برخوردار بوده اند بطوريكه كل ميزان در نظر
گرفته شده براي مرحله اول بفروش رفته است. 
فروش اين اوراق از تاريخ 15/10/78 بمدت 10 روز در مقابل 
دريافت مبلغ اسمي در شعب منتخب بانكهاي ملي، صادرات، سپه، 
ملت، رفاه كارگران و تجارت عرضه مي شود.

توضيح سازمان گسترش خدمات بازرگاني در
مورد روغن مايع گلناب

گروه اقتصادي: مجوز توليد و تصفيه روغن خام سويا به صورت 
مايع در كارخانه گلناب واقع در اراك در وزن هاي 1، 3، 5
و غيره در تاريخ 21/10/77 از سوي دانشگاه علوم پزشكي 
اراك صادر شده است و دانشگاه علوم پزشكي اراك به طور
مستمر از روغن مايع گلناب نمونه برداري و آزمايش كرده و
نمونه ها را قابل مصرف و عرضه به بازار اعلام داشته است 
كه با توجه به تاييديه هاي مذكور اين روغن توزيع شده است. 
سازمان گسترش خدمات بازرگاني افزود: اداره كل نظارت بر
مواد غذايي، آشاميدني، آرايشي و بهداشتي وزارت بهداشت، 
درمان و آموزش پزشكي در تاريخ 28/9/78 به دانشگاههاي 
علوم پزشكي سراسر كشور اعلام كرد اين نوع روغن براي سرخ 
كردن مناسب نيست كه به محض صدور اين اطلاعيه، اين سازمان 
به كليه شركتهاي توزيع كننده تابعه در سطح كشور دستور
داده است از توزيع روغن فوق الذكر خودداري نمايند و روغن 
موجود در هر استان از اين نوع را گزارش نمايند تا نسبت 
به تعويض آن اقدام شود. 
با توجه به موارد فوق، مصرف كنندگاني كه از اين نوع روغن 
خريداري كرده اند مي توانند در صورتيكه در بطري يا گالن 
را باز نكرده اند، آن را به همان فروشگاه يا تعاوني مصرف 
كه خريداري نموده اند مرجوع نموده و وجه آن را دريافت 
نمايند و يا اينكه نسبت به تعويض آن با روغن توليدي ساير
كارخانه ها اقدام نمايند. 
فروشگاهها و تعاوني هاي مصرف، روغن هاي مذكور را به سرعت 
به شركتهاي بهمن در سطح كشور تحويل و نسبت به دريافت 
بهاي آن و يا تعويض با روغن توليدي ساير كارخانه ها
اقدام نمايند.

مسيرهاي رفت وآمد دانش آموزان ايمن مي شود

بااجراي طرح ايمن سازي مدارس حاشيه راهها از ابتداي سال 
آينده محدوده يك كيلومتري اطراف مدارس براي استفاده 
دانش آموزان بهسازي مي شود و دانش آموزان تحت پوشش 
خدمات آموزش ترافيك قرار مي گيرند. 
يك كارشناس دفتر ايمني و ترافيك سازمان حمل ونقل و
پايانه هاي كشور درباره ضرورت اجراي طرح ايمن سازي 
مدارس حاشيه راهها گفت: توجه به آمار كشته شدگان 
تصادف هاي جاده اي درسال 1377 نشان ميدهد كه در اين سال 
قريب به 15 هزار نفر از هموطنانمان در تصادف رانندگي جان 
خود رااز دست داده اند. در حالي كه اغلبگمان مي رود اين 
عده از سرنشينان وسايل نقليه هستند بررسي هاي آماري سهم 
عابران كشته شده را حدود 36 درصد نشان مي دهد. 
محمدرضا سالك افزود: بررسيهاي آماري همچنين بيانگر
اين واقعيت است كه 60 درصد از مجموع عابراني كه درسال 
1377 در حوادث جاده اي كشته شده اند از ميان گروه هاي 
آسيبپذير ترافيكي يعني افرادزير 14 سال و بالاي 50 سال 
بوده اند كه بخش عمده اي را دانش آموزان تشكيل مي دادند. 
سالك با اشاره به اين كه توزيع آمار كشته شدگان در
گروه دانش آموزان مويد آن است كه بيشتر حوادث رانندگي 
منجر به فوت دانش آموزان در اطراف مدارسي كه در حاشيه 
راهها ساخته شده اند به وقوع پيوسته است، گفت: علت اين 
مشكل را مي توان در كثرت تردد دانش آموزان و خصوصيات 
ويژه رفتاري آنها از جمله عجول بودن، حواس پرتي ضعف قواي 
جسماني، ضعف قوه تشخيص و تصميم گيري و نبود طرحهاي فني 
مناسببراي جاده ها در محل اين مدارس دانست. هرچند كه 
ساخت مدارس درحاشيه راهها كاري منطقي نيست اما جابجايي و
تغيير مكان آنها نيزامري ناممكن و غيراقتصادي است. 
براساس اين گزارش، وي همچنين با تاكيد بر اين كه 
استانهاي شمالي كشور حادثه خيزترين مناطق براي 
دانش آموزان هستند گفت: استان هاي گيلان و مازندران با
توجه به وجود تعداد بسيار زيادي از اين گونه مدارس، 
نزديكي روستاها و تراكم جمعيت دانش آموزي از يك طرف و
نيزعبور جاده هاي ترانزيتي و پرتردد از طرف ديگر از جمله 
خطرناكترين مناطق براي دانش آموزان هستند و به همين علت 
اجراي طرح ايمن سازي مدارس دراين استانها در اولويت قرار
دارد. 
كارشناس دفتر ايمني و ترافيك افزود طرح ايمن سازي مدارس 
حاشيه راهها را براي نخستين بار سازمان حمل ونقل و
پايانه هاي كشور دراستان گيلان به طور آزمايشي اجرا
مي كند و دفتر ايمني و ترافيك درنظر دارد پس از اجراي 
آزمايشي طرح درباره توسعه آن در ديگر استانهاو سپس كل 
كشور اقدام كند. اين طرح هم اينك تعداد 5 مدرسه واقع در3
محور ترافيكي مهم استان را پوشش داده است كه سازمان حمل 
ونقل وپايانه هاي استان گيلان مسئوليت اجراي فيزيكي طرح 
و دفتر ايمني وترافيك مسئوليت عرضه خدمات كارشناسي و
نظارت براجراي آن را برعهده دارد.

آغاز سومين مرحله ثبت نام خانه هاي 
استيجاري در كشور

گروه اقتصادي: سومين مرحله ثبت نام براي واگذاري 
خانه هاي استيجاري به شرط تمليك از ديروز درسراسر كشور
آغاز شد. 
در اين مرحله براي واگذاري ده هزار واحد مسكوني استيجاري 
به شرط تمليك در سراسر كشور از متقاضيان ثبت نام مي كنند. 
برگه هاي مربوط به ثبت نام در روزنامه هاي كثيرالانتشار
به چاپ رسيده است. 
مهلت ثبت نام و ارسال مدارك متقاضيان سومين مرحله 
واگذاري واحدهاي مسكوني استيجاري به مدت يك ماه است. در
مرحله سوم واگذاري واحدهاي مسكوني استيجاري به شرط تمليك 
فقط از فرهنگيان، دانشگاهيان و نيروهاي مسلح شامل ارتش، 
سپاه، بسيج و نيروهاي انتظامي ثبت نام خواهد شد.

افزايش توليد در واحد فولادسازي مجتمع 
فولاد مباركه

اصفهان- خبرگزاري جمهوري اسلامي: مجتمع فولاد مباركه 
روزچهارشنبه اعلام كرد: توليدات اين مجتمع طي 45
روزگذشته از برنامه پيش بيني شده فراتر رفت. 
براساس اين گزارش دراين مدت واحد فولاد مجتمع فولاد
مباركه با توليد 9هزار و 562 تن شمش فولادي در روز، دو
هزار و 662 تن از برنامه تعيين شده پيشي گرفت. 
بالاترين ميزان محصول اين واحد، توليد روزانه 9 هزار و
278 تن شمش فولادي در آبان ماه سال جاري بوده است.

تمديد زمان دريافت حواله برنج كالابرگي

گروه اقتصادي: زمان دريافت حواله برنج كالابرگي شهري 
براي عاملان فروش در استان هاي تهران و قم تمديد شد. 
سازمان گسترش خدمات بازرگاني اعلام كرد، صدور حواله برنج 
كالابرگي شهري براي عاملان فروش استان تهران و قم در
روزهاي 20 لغايت 22 دي ماه جاري تمديد شد. 
عاملان فروش برنج كالابرگي شهري اعم از خواربارفروش، 
عطار، سقط فروش و تعاوني هاي مصرف كارگري حوزه شهرهاي 
استان تهران و قم كه در مهلت مقرر قبلي موفق به دريافت 
حواله برنج نشده اند مي توانند با همراه داشتن كارت 
عامليت برنج، كارت شناسائي معتبر يا شناسنامه و رسيد
كالابرگ برنج قبلي در زمان اعلام شده به شعبه هاي بانك 
صادرات مراجعه كنند.

بنزين عرضه شده در جايگاههاي سوخت تهران 
و شهرستان ها آلودگي ندارد

گروه اقتصادي: روابط عمومي شركت ملي پالايش و پخش 
فرآورده هاي نفتي ايران ديروزپايين بودن كيفيت سوخت 
بنزين در كشور، را رد كرد. 
اين روابط عمومي اعلام كرد بنزين تحويلي به جايگاه ها در
سطح شهر تهران و ساير استانها از هيچگونه آلودگي 
برخوردار نبوده و مطابق استانداردهاي جاري شركت ملي نفت 
ايران است. 
براساس اين گزارش، به طور متوسط روزانه 35 ميليون ليتر
بنزين درپالايشگاه هاي ايران توليد مي شود كه مشخصات آن 
مطابق با استاندارد شركت ملي نفت ايران و زيرنظر
آزمايشگاه هاي مجهز پالايشگاه ها كه اغلب تحت 
گواهينامه ايزو 9002 مي باشند، كنترل كيفي شده و به 
بازار عرضه مي شود. 
در همين حال به لحاظ كمبود بنزين در كشور روزانه حدود 4
ميليون ليتربنزين بدون سرب طبق مشخصات درخواست شده از
خارج وارد مي شود. 
لازم به ذكر است كه بنزين مصرفي تهران بزرگ به طور عمده 
از پالايشگاه تهران و كمبود آن از پالايشگاه هاي اراك و
بندرعباس تامين مي شود. 
براساس اين گزارش، ميزان سرب بنزين معمولي به دليل 
آلودگي هوا درتهران بزرگ در طول برنامه دوم توسعه 
اقتصادي، اجتماعي و فرهنگي كشور نسبت به ساير استان ها
كمتر و بتدريج /از 56. گرم در ليتر /به 1. گرم در
ليتركاهش يافته است.

تغييرات قيمت سهام

(چهار شنبه 15 دي)
تغييرقيمت 
آخرين قيمت 
تعدادسهام معامله شده 
نام شركت 
9
1690
4679
تامين ماسه ريخته گري 
57
5720
10476
پارس سرام 
140
7800
1441
چيني ايران 
10
5400
19384
سيمان تهران 
17
8620
3462
سيمان شمال 
1
3031
18833
سيمان فارس وخوزستان 
1
1080
34182
سيمان شرق 
95
3700
1000
سيمان قائن 
45- 
5280
112919
پشم شيشه ايران 
1
17363
1290
فرآورده هاي نسوز
20
2820
2812
چين چين 
172
7672
1573
روغن نباتي پارس 
38
4088
17473
مارگارين 
1- 
6050
8160
روغن نباتي ناب
3- 
5096
4197
بيسكويت گرجي 
27
1750
3080
قند بيستون 
105
2205
1500
قندثابت خراسان 
63
7714
11838
شركت شكر
48- 
12630
1170
پارس مينو
10
6060
7127
شوكوپارس 
546
11466
8068
ساسان 
49
2161
14122
شهد ايران 
2
15236
1724
افست 
40- 
4580
16327
كربن ايران 
545- 
10861
2607
نفت پارس 
1
9600
3056
پتروشيمي فارابي 
35
4917
1573
پتروشيمي آبادان 
10- 
7890
2830
صنايع شيميايي ايران 
5
2855
99905
پتروشيمي خارك 
19
3420
284408
پتروشيمي اراك 
50
2050
5000
صنعتي رنگين 
1- 
5786
18178
كيميدارو
149
8850
4440
دارويي رازك 
48
4100
10518
داروپخش 
16
6111
1000
داروسازي كوثر
268
22780
4454
پارس دارو
2667
10000
5040
لابراتوارداروسازي دكترعبيدي 
1
4002
850
فرآورده هاي تزريقي ايران 
1- 
6099
21439
كف 
100
8600
2484
الياف 
45
4450
221607
پارسيلون 
11
4210
15367
ايران تاير
3
11205
180
مقره سازي ايران 
1
3101
7177
لوله وماشين سازي ايران 
3- 
5897
1310
صنايع ريخته گري ايران 
1- 
5269
377
توليدي ابزار مهدي 
1
4709
5789
صنعتي آما
24
2924
8260
بسته بندي ايران 
18
3658
573
مس شهيد باهنر
35- 
3100
5543
گرماآفرين 
1
3651
840
صنايع آذرآب
5
1120
13710
جنرال 
48
9450
820
كابل البرز
26
3400
12493
كارخانجات صنعتي پيام 
3- 
3807
122919
ايران خودرو
15- 
2190
6322
گروه بهمن 
2
5502
12035
ايران خودرو ديزل 
80
5880
10046
لنت ترمز ايران 
11- 
1910
19409
ايران دوچرخ 
11
478
10586
حق تقدم نيروي محركه 
13- 
1820
112001
سرمايه گذاري ملي ايران 
1
1166
27946
سرمايه گذاري ملت 
3
1045
9050
سرمايه گذاري صنعت بيمه 
2- 
3399
65463
سرمايه گذاري البرز
10- 
3840
113721
توسعه صنايع بهشهر
11
2298
26501
سرمايه گذاري رنا
4
1040
95000
سرمايه گذاري ساختمان ايران 
38/2
82/1996
- 
شاخص كل قيمت سهام 
قيمت طلا و ارز
گروه اقتصادي: قيمت فروش سكه بهار آزادي و طلا ديروز در
بازار تهران به اين شرح بود: 
يك بهار آزادي 62 هزار و 500 تومان، نيم بهار آزادي 37
هزار و 500 تومان، ربع بهار آزادي 20 هزار و 500 تومان. 
يك گرم طلاي 18 عيار 6 هزار و 150 تومان. 
هر دلار آمريكا در بازار غيررسمي ارز 870 تومان عرضه 
مي شد و در بازار سهام واريزنامه صادراتي بدون تغيير
قيمت 5139 ريال داد و ستد شد. 
خبرهاي كوتاه اقتصادي 
* روابط عمومي بانك مركزي جمهوري اسلامي ايران اعلام كرد: 
با برنامه ريزيهاي بعمل آمده و تلاش كليه دست اندركاران 
با آغاز سال 2000 ميلادي در سيستمهاي رايانه اي بانك 
مركزي جمهوري اسلامي ايران و سيستم بانكي كشور تاكنون 
هيچگونه مشكلي مشاهده نشد و همچون گذشته ارائه خدمات 
بانكي ادامه دارد. 
* پس از تشكيل شوراي عالي اقتصادي در عربستان سعودي روز
سه شنبه به دستور فهد پادشاه عربستان سعودي، شوراي عالي 
نفت نيز در اين كشور تشكيل شد. اين شورا كه 9 عضو دارد و
پادشاه عربستان رياست آن را بر عهده دارد، استراتژي نفتي 
و معدني اين كشور را تهيه خواهد كرد. 
* درآمدهاي سال گذشته بانك ملي سوئيس به 4/4
ميليارد فرانك سوئيس معادل 3 ميليارد دلار افزايش يافت. 
اين بانك افزود درآمدهاي سال 1998 به 4/2 ميليارد فرانك 
بالغ مي شد كه به اين ترتيب درآمدهاي سال گذشته تقريبا" 
دو برابر شده است. 
* وزير نفت مصر اعلام كرد اكتشافات تازه در درياي 
مديترانه نشان مي دهد اين كشور از نظر نفت در 25 سال 
آينده و از نظر گاز طبيعي براي يك صد سال خودكفا خواهد
بود. 
با اكتشاف جديد ذخاير نفت اين كشور از 7/3 به 2/8
ميليارد بشكه و ذخاير گاز از 36/5 به 120 تريليون متر
مكعب مي رسد.

هويتهاي مرزي

آميزه افقها(واپسين بخش)
آيا امروزه امكان گفتگو وجود دارد؟ اگر احتياط لازم 
پيشه كنيم، جواب آن احتمالا" "بله "است. ولي شرط اولش 
كنار گذاشتن منطق كينه توزي است، ضد اين و ضد آن بودن كه 
چون هيچ دليل قانع كننده اي ندارد به لعن و تكفير پناه 
مي برد، درحالي كه بايد بپذيريم كه ديگر نه با فرهنگهاي 
مستقل خودمدار، بلكه با انواع نحوه هاي وجود سروكار
داريم كه تنها در فضاي حاكم مدرنيته شكوفا مي شوند; كه 
ابزار بيان اين ساحتهاي وجودي از جاي خود كنده شده همان 
گفتگوي انسان با خويشتن است ; كه مساله در وهله اول 
مساله اي معرفت شناختي است، هرچند عواقب ناگزير سياسي و
اجتماعي دارد. اينكه چنين گفتگوهايي تنها در يك سطح افقي 
امكان پذير است، چون حوزه پيوندزني و دورگه سازي - يعني 
هويتهاي مرزي، بارورسازي متقابل هويتها و تفكر سيار و
خانه به دوشي - مباني خود را از آن برمي گيرد، جلوه گر
پديده ديگري هم هست: پديده مرقع پردازي(bricolage)و
همين پديده است كه هر تركيبي روابط چندگانه را ممكن 
مي كند به همين دليل است كه انسان امروزه، مگر اينكه 
كور باشد، راه ديگري ندارد مگر آنكه به انواع مرقع سازي 
بپردازد، كه در آن خود رادر قالبي تازه مي ريزد و منظر
وجودي حيات خود را آرايشي تازه مي بخشد و در اين دنياي 
آشفته به وجودش انسجام مي دهد به سخني ديگر، راه به 
اقاليم ديگر هستي مي برد. 
آيا اين ابعاد معنوي وجود دارند؟ مقصودم از ديگر اقاليم 
هستي، آن فرهنگهاي سنتي هستند كه هرچند ديگر كليتي منسجم 
ندارند و تكافوي خود را از دست داده اند، ولي با اين همه 
ما را به جهانهاي ديگر معنا فرا
مي خوانند. اين فرهنگها در فراسوي مدرنيته، در فراسوي 
گسستهاي معرفتي جهان مدرن قرار دارند. به عبارت ديگر، 
آنها ضمير جمعي بشريت را به كار مي گيرند. همگامي ما با
جهان معاصر البته تنها به مدد قوه انتقاد ميسر است، 
قوه اي كه ضامن بقاي هويت مدرن ماست. ولي در مقابل آن، 
ورود به اين اقاليم والاي هستي نياز به كليد معرفتي 
تازه اي دارد. در اين فضاي استحالات تمثيلي كه فراسوي 
آينه ها قرار دارد، مدرنيته مي لغزد و مي گريزد، تاثير
خود را از دست مي دهد و در راهنمايي ما فرومي ماند. در
اين فضاي جديد ما با تجربه اي ره نشناس روياروييم و به 
سازمان بندي ديگري نيازمنديم. در اينجاست كه بايد مهار
اين كشتي سرگردان را در دست گيريم. در اينجاست كه گفتگو
معني ديگري پيدا مي كند، نه گفتگوي بازيگوشانه فرهنگها، 
بلكه گفتگوي فراتاريخ. 
2)پيوندها و پيوستگي هاي نسبي متقابل كه بر دنياي جديد
ما حاكم است خود را در عالم معرفت به صورت تاويل و تفسير
جلوه گر مي كند. با فروپاشي و ارزش زدايي حقايق بزرگ 
متافيزيكي كه هستي شناسيهاي قديمي بر پايه آنها بنا شده 
بود، نفس چندپاره انسان امروزي خود بدل به جريان 
بي پايان تاويلات گوناگون شده است، هر فردي جلوه هاي 
هستي را با ارزشهاي ذهني خود تفسير مي كند. ساختارهاي 
قديمي عقلانيت ازهم پاشيده اند انسانها از بازگشت امر
قدسي سخن مي گويند. "الوهيت "كه برخي اين چنين مشتاق 
آنند البته هرگز نمي تواند نقاب خدايان باستاني را بار
ديگر به چهره زند و بازگردد و به گفته رنه ژيرار با" قهر" 
خود را متجلي سازد برعكس، با سست شدن پيوندهاي 
قبيله اي و با باز شدن بي شمار راه انتخاب است كه اينك 
خود را نشان مي دهد ديگر گرفتار دوراهي "اين.. يا آن "
كركه گوري، گرفتار مخمصه لاينحل نيستيم. راه انتخاب
همچون چتر درمقابلمان باز شده است و با رنگهاي 
رنگين كمان مي درخشد. چشم انداز مناظر گونه گون معنوي از
هر كدام از ما" انساني سالك "ساخته است، آن هم از نوع 
بسيار خاصش. همه ما زائريم، اما سفر زيارتيمان از
جاده هاي كوبيده گذشته نمي گذرد. حس طلب و جستجو وجودمان 
را فرا گرفته است، ولي لزوما" به دنبال جام مقدس نيستيم. 
مطلوب ما همان مرقع پردازي بازيگوشانه بشريت است كه گاه 
به صورت سامسارا(چرخش زايش هاي دوباره)درمي آيد، گاه 
به صورت مايا(توهم كيهاني)و گاهي هم قالب آيينهاي 
تشرف شمني را به خود مي گيرد. با اين تفصيل، گستره 
انتخابها كه باروري متقابل فرهنگها بر دامنه آن افزوده 
است، دور باطل هرمنوتيكي را در هم مي شكند و سرزمينهايي 
فراسوي زمان و مكان سربرمي كشند. گويي با برگرداندن زمان، 
در طول تاريخ به عقب سفر مي كنيم، گويي دفتر خاطرات بشر
را برگ به برگ ورق مي زنيم. 
شگفت آنكه، با بازپس نشيني خدايان، جهان ما جادويي تر و
خردگريزتر از گذشته شده است. نه تنها ناخودآگاهمان، كه 
مملو از صور سركوب شده است، همچون آتشفشاني تازه فوران 
مي زند، بلكه صورتهايي هم كه فرا مي افكند قالب
آشفته ترين اشكال را به خود مي گيرند، نيمه خدايي، نيمه 
شيطاني. همان گونه كه شاهد هزاران مفهوم درآميخته در
حوزه فرهنگ ايم، در اين فراافكنيها هم ملغمه اي از
نمادها آفرينيم كه در آن طلسم و شمايل، ماندالا و ايكون، 
يينگ و يانگ درهم مي آميزند و جنگل انبوهي از نشانه هاي 
خويشاوند مي سازند كه در آن هر تركيبي ميسر است. ولي 
هرچند تناقض آميز، اين باز افسوني با عرفي كردن دنيا
مرتبط است. بدون عرفي شدن هرگز شاهد زايش اين معبد جديد
خدايان با صورتهاي دورگه نمي شديم. 
3)در حوزه رسانه ها اين وضع جديد خود را به صورت 
" مجازي سازي "(Virtualisation)جلوه گر كرده و در سطح 
جهاني شبكه به هم پيوستگي را پديد آورده است. بي درنگي، 
بي واسطگي و همه جا بودگي اين شبكه از اين واقعيت 
سرچشمه مي گيرد كه علاوه بر انقباض زمان و مكان، همه 
حواس ما نيز با هم تركيب شده اند و ادراك چندگانه حسي به 
ما داده اند. در اينجاست كه شاهد ظهور يك تقارن عجيب
هستيم. از يكسو تمام انديشه هاي سرگردان و سردرگمي كه 
حاصل درآميختگي بي سابقه سنتها بوده است و به سويمان 
هجوم مي آورند، گونه اي فراواقعيت آفريده اند، و از سوي 
ديگر انقلاب ارتباطات در عصر ما با تكنولوژيهاي جديد خود
زمان واقعي را به بازي گرفته است و در كنار دنياي ملموس 
دور و برمان دنيايي مجازي ساخته است. اگر اين دو نحوه 
" مجازي سازي "را با هم مقايسه كنيم - يعني دنياي روءياها و
روءيت ها، اسطوره ها و فرشته ها و دنياي دست آورد عصر
كامپيوتر به صورتي كه با ديجيتالي كردن و اينترنت و غيره 
در" سايبراسپيس "(Cyberspace)متجلي شده است - در
مي يابيم كه با دو دنياي موازي هم مواجهيم كه هرگز در يك 
سطح و ساحت واقعيت برهم منطبق نمي شوند. 
مجازي سازي البته در" جز- اينجا" واقع است و جايي ندارد، 
ولي مي تواند با تكنولوژي ديجيتال خود را متحقق سازد. 
تجلي گاه دنياي آركه تيپ صور هم ساحت تخيل خلاق است. اين 
دو در يك سطح ادراك قرار ندارند. مجازي سازي به گفته 
بودريار با تبديل واقعيت به واقعيت حاد و حتي به 
شبيه سازي توهم زدايي مي كند، در حاليكه آن ديگري توهم 
را به صورت تخيل خلاق درمي آورد كه همان فرشته شناسي است. 
ولي در نهايت اين دو نحوه مجازي سازي شباهتي چشمگير به 
هم دارند هر دو ضابطه خاص خود را دارند. در هر دو اثر
موبيوس حضور تام دارد، زيرا در هر دوي آنها شاهد نحوه 
تبديل از حالتي به حالت ديگريم. هر دو بي جا و مكان اند، 
بي وطن اند. در هر دو مورد با كوچگران خانه به دوش، با
مهاجران سيار مواجهيم. يكي از روي هوس يا نيازش بر روي 
شبكه اي از شبكه ها سير مي كند و ديگري، آن زائر مهاجر، 
طريق صعودي طلب معنويش را دنبال مي گيرد اين شباهتهاي 
ناگزير نشان مي دهند كه انسان مدرن سخت شيفته امر
ناملموس است و دلبسته آينت و تناسخ اشكال به يك معني، 
دنياي ما با انتقال اطلاعات كه با سرعت نور حركت مي كند
دوباره افسون شدگي را كشف كرده است. همه جا بردگي، اين 
روءياي دور روزهاي گذشته بشر با دستگاههاي فاكس و اي - ميل، 
يعني همه آن چيزهايي كه تا چند سال پيش غيرممكن و بازي 
ذهن خيالپرور انسان مي نمود، اينك تحقق يافته است. 
از اينهمه چه نتيجه اي بايد بگيريم؟ اين به هم پيوستگي 
كه رسانه ها و انسانها و فرهنگها و هويتهاي چندگانه را
در برمي گيرد، اين مرقعي كه تقدير هر انساني شده است، 
دنياي رنگارنگي از آميختگي ها ساخته كه پرنقش و نگارتر
از آن به تصور نمي آيد من اين دنيا را منطقه دورگه گي و
پيوندزني، منطقه ميانجي و برزخي ناميده ام، جايي كه تمام 
سطوح آگاهي در آن متمركز مي شوند و درون هم مي لغزند. در
اينجا ديدگاههاي ترك خورده تاريخي روي هم مي افتند و با
هم تداخل مي كنند و دنيايي مي سازند كه انسجام آن 
همانقدر به قوه سازنده تخيل نيازمند است كه به شقاقهاي 
مشوش واقعيت. اگر ادبيات اين منطقه ميانجي در گذشته 
صرفا" خود را محدود به نوعي خاص از تجربه ادبي مي كرد، 
امروزه با جهاني شدن و ظهور اشكال متنوع، به پديده اي 
جهاني و سرنوشت انسان معاصر بدل گشته است آثار خلاقه 
بلند و ماندني ادبيات پيراموني - ادبيات هندي - انگليسي، 
امريكاي لاتين، سياهان امريكايي - شاهد اين مدعاست. 
به نظر من در دهه هاي آينده شاهد بهره گيري موفقانه از
اين منطقه خواهيم بود، منطقه اي كه سطوح گوناگون معني از
كهن ترين تا جديدترين صور آن با هم برخورد مي كنند و
اينهمه البته لازمه اش آن است كه كنار همشان قرار دهيم، 
فاصله خود را با آنها حفظ كنيم، هشيارانه دل به بازي 
آينه هاي بازتابنده بسپاريم، بر مغاكها پل بزنيم و
همزيستي آنها را با بكارگيري درست نيروي بالقوه شان 
تسهيل بخشيم. همين درآينده چه بسا ما را مجاز دارد تا
تمامي رسوبات گذشته را دوباره به قالبي منسجم درآوريم، 
رسوباتي كه با ترك خوردگي روزافزون معرفت ديگر توان 
ارتباطشان را از دست داده اند و هر كدام خود را در
محدوده تنگ يك رشته خاص محبوس كرده اند. همچنين به ما
اين توان را مي بخشد كه ربط و رابطه گفتگويي را كشف كنيم 
كه آنها را به هم مي پيوندد و ارزش "آميزش افقها" را
برملا مي سازد. و اينهمه در يك كلام، تكليف توانفرسايي 
است كه بر دوش نسلهاي آينده نهاده شده، نسلهايي كه محكوم 
به زندگي در جهان چند فرهنگي اند و آميزش افقها و باروري 
متقابل گويي نحوه طبيعي وجودشان است. مايه شادماني من 
است كه ادبيات جديد پيراموني با جسارتي بي نظير حظ خود
را از اين چشم انداز خيالي دنياي باروريهاي متقابل برده 
است. علاقه به موجودات دورگه پيوندي در حوزه ادبيات از
اينجا ناشي مي شود كه اينك، اين منطقه ميانجي با آفريدن 
اشكال و صورتهاي جهشي اش(Mutant)براي خود دنيايي مستقل 
شده است، قلمرو خلاقيتي جديد، جايي كه باروري متقابل 
حاصل بهره گيري بي سابقه از عالم خيال است. انسانهايي كه 
چنين دنيايي را تجربه مي كنند و نويسندگاني كه اين 
داستانها را مي نويسند خود موجودات دورگه اند: يك پايشان 
در فرهنگهاي ماقبل تاريخشان است و پاي ديگرشان در
استحاله ها و دگرديسيهاي آينده. 
در پايان دوست دارم نقل قولي از منتقد بزرگ آلماني، 
ارنست روبرت كورتيوس، بياورم كه درباره نبوغ جهاني گوته 
است. "در پندار اين شاعر بزرگ، مادتالمواد ايوني، روح 
جهاني افلاطون، كمال ارسطو، طبيعت خلاق و طبيعت مخلوق 
اسپينوزا، مونادهاي لايب نيتس و حكمت شلينگ همه جمع اند. 
ولي تمامي اين عناصر پراكنده را ايده دگرديسي به يكديگر
مي پيوندد. اين انديشه اصلي گوته است و همين است كه او
را جزء جداناپذير تداوم حكمت جاويدان و نيز جزئي از آن 
رمز و راز كهن وحي مسيحي كرده است. "
استحاله دوگانه اي كه فاوست پيدا مي كند- يعني تجديد
جواني و تغيير صورت - شايد همان تقدير نسلهاي آينده باشد.

سنگ نگاره هاي باستاني كردستان

يادمانهاي ايران 
مكانهاي باستاني منقوش كردستان شامل 9 محوطه مي باشد. 
متاسفانه اين آثار تاكنون بصورتي علمي در جريان بررسي 
قرار نگرفته و به دلايل كمبود بودجه سازمان ميراث فرهنگي، 
اين يادگار ارجمند سرزمين ايران تاكنون ناشناخته مانده 
است. 
سنگ نگاره هاي باستاني كردستان چشم انتظار محافظت، بررسي 
و معرفي مي باشد با معرفي اين نگاره ها در سطح كشور و
جهان، فصلي ويژه و جديد در اوراق تاريخ كردستان باز
مي شود. و همچنين اوراق پيش از تاريخ ايران پربار و
متنوع مي گردد. 
تصاوير اين نگاره ها عبارتند از: تصوير اسب و سوار به 
تعداد فراوان، بزكوهي و گوزن و جبير و سگ و گراز و
تصاوير خورشيد و انسان. 
كنده كاريهاي بر روي سنگ در كردستان مربوط به دو عصر
مختلف است. دوره اول عصر نوسنگي و دوره دوم عصر مفرغ. 
1- عصر نوسنگي: در دهنه غاري كوچك در منطقه اورامانات 
سنگي بزرگ كار گذاشته شده و تعبيه گرديده. اين سنگ به 
شكل كله قوچ يا گوسفند تراش خورده و صيقل يافته است و بر
روي آن تصوير 3 بز كوهي(كل)و يك سگ نقر گرديده. سنگ 
تراشيده شده دهنه غار كه به شكل كله قوچ يا گوسفند است و
تصويرهاي كنده كاري شده بر روي آن بايستي مربوط به عصر
نوسنگي باشد و تاريخ آن را مي بايد هزاره ششم قبل از
ميلاد تعيين كرد. اين تصوير مرحله دامداري عهد نوسنگي را
نشان مي دهد. هرچند با توجه به باستانشناسي ماقبل تاريخ 
تمدن بشري، آغاز دامداري در كردستان بوده است و ساكنان 
غار(زاوي شمي)در كردستان عراق در غرب اورامانات در
اواخر عهد ميانه سنگي هزاره نهم قبل از ميلاد گوسفند و
بز را اهلي كرده بودند. 
حكاكيها و كنده كاريهاي هنرمندان اين عصر بوسيله 
ابزارهايي از سنگ آتشزنه انجام مي گرفت. 
2- عصر مفرغ: اكثر سنگ نگاره هاي كردستان مربوط به 
سالهاي بين(2500 تا 1700)قبل از ميلاد مي باشد. كه 
دلايل آن به صورت مقايسه اي در منابع تاريخي و آثار
همزمان آن در ديگر نقاط ايران و جهان جستجو شده است. 
فراواني و پراكندگي محوطه ها ثابت مي كند كه در عصر مفرغ 
جوامع زيادي در مكانهاي مختلف كردستان زندگي كرده اند. 
دلايل نگارنده براي اكثريت سنگ نگاره ها كه عصر مفرغ 
مي باشد به شرح زير است: 
1- وجود اسب رام شده(اسب و سوار)2- وجود مفرغ، كه با
آن ابزاري جهت حكاكي ساخت تا بتوان بر روي سنگ سخت اقدام 
به كنده كاري نمود30- وجود علائم و تصاويري از قبيل 
خورشيد و دواير متحدالمركز كه نمايانگر خصوصيات 
خورشيدپرستي در عصر مفرغ مي باشد. قديمي ترين اخباري كه 
از رام كردن اسب در ايران بدست آمده است مربوط به تصوير
كنده كاري شده اسب و سوار است كه بر روي استخوان حكاكي 
شده و مربوط به هزاره سوم قبل از ميلاد است كه در شوش 
بدست آمده است. 
در هزاره سوم قبل از ميلاد انسان ايراني توانست اسب را
رام كند و براي مقاصد خود از جمله كوچ و دامداري و شكار
از آن بهره بگيرد. مدارك باستانشناسي هزاره دوم قبل از
ميلاد نشان مي دهد كه از اسب براي شكار و بردن ارابه هاي 
جنگي و شايد مسابقات اسبدواني استفاده شده است. در هزاره 
دوم قبل از ميلاد عصر مفرغ در غرب ايران به اوج پيشرفت 
رسيده بود. در فلات ايران به ويژه در لرستان و كردستان 
بين تمام صنايع، صنعت مفرغ از صنايع ديگر بيشتر ترقي 
كرده بود. دوراني كه انسان ايراني توانست ابزاري بسازد
كه به وسيله آن بتواند بر روي سنگهاي سخت حكاكي كند. 
گزارش از: جمال لحافيان

برادرزاده با ضربات چاقو عمو را از پاي 
درآورد

گروه حوادث: ديروز آخرين جلسه رسيدگي به پرونده اي كه طي 
آن جوان 18 ساله اي با ضربات چاقو عموي خود را در حوالي 
خيابان زمزم به قتل رسانيده بود به رياست قاضي 
كوه كمره اي رئيس شعبه 1601 برگزار شد. 
به گزارش خبرنگار ما، اين جوان 18 ساله كه رضا نام دارد
ديروز براي دفاع از خود در دادگاه حاضر شد، در اين جلسه 
رضا انگيزه قتل عموي خود را چنين تشريح كرد: در روز
حادثه ابتدا عمويم كه خليل نام داشت پسر همسايه را به 
منزلمان فرستاد و پيغام داد كه چرا مادرم برادر همسرش را
گرفتار ماموران كرده است خيال مي كرد مادرم اين كار را
كرده چون مادرم عضو بسيج محل مي باشد. براي روشن كردن 
عمو و گفتن اينكه مادرم اينكار را نكرده آنروز من به 
اتفاق پدر و مادرم به طرف منزل عمو به راه افتاديم، در
بين راه به عمويم برخورد كرديم، او ابتدا شروع به جروبحث 
و سپس با چاقويي كه همراه داشت من و پدرم را به شدت 
مجروح و فرار كرد. بر اثر اين درگيري پدرم مجروح و راهي 
بيمارستان شد. من براي انتقام گيري از عمويم به جستجوي 
او پرداختم تا اينكه در يك فرصت مناسب با ضربه چاقويي به 
سينه اش او را از پاي درآوردم. پس از مجروح شدن خليل 
توسط برادرزاده اش وي به بيمارستان شماره(2)كرج انتقال 
داده مي شود ولي متاسفانه او در بيمارستان جان مي سپرد. 
گفتني است پدر متهم به قتل نيز به جرم مشاركت در نزاع 
منجر به قتل بازداشت و سپس با سپردن وثيقه آزاد شد. در
پايان جلسه قاضي دادگاه جنايي متهم را تا صدور راي نهايي 
راهي زندان كرد.

قاتلان چوپان متواري شدند

گروه حوادث: فرد يا افراد ناشناسي با ضربات چاقو چوپان 
ميانسالي را كشته و متواري شدند. قاضي همتيار قاضي كشيك 
مجتمع جنايي تهران در محل جنايت حاضر شد و پس از تنظيم 
صورت جلسه قتل دستور حمل جسد چوپان را به سردخانه اداره 
پزشكي قانوني صادر كرد. 
قتل چوپان ميانسال در ساعت يك نيمه شب در سه راهي سيمان 
روي داد و فرد يا افراد ناشناس پس از به قتل رسانيدن او
اموال و پول نقد چوپان را به سرقت بردند. 
چوپان 24 ساله كه فتاح نام داشت و افغاني بود بلافاصله و
پس از اطلاع از سوي ماموران به بيمارستان امام حسين 
انتقال مي يابد. كه متاسفانه جان سپرد. 
براساس تحقيقات قاضي تحقيق اين مرد افغان كه همراه دو
دوست ديگرش در اين منطقه از گوسفندان نگهداري مي كرد قبل 
از قتل مورد اذيت و آزار قرار گرفته است. 
كارآگاهان با مداركي كه از صحنه قتل به دست آورده اند به 
دو پسر جوان افغاني به نامهاي محمدشاه و احمد سلطان 17
ساله مشكوك و مظنون شدند و آنها را با قرار قانوني 
بازداشت كردند. 
متهمان در بازجويي اوليه هرگونه قتل را منكر شدند، اما
احمد سلطان اظهار داشت: من بيرون خوابيده بودم، نيمه شب
متوجه شدم سگ هاپارس مي كنند از خواب بلند شدم ديدم دو
نفر دارند از آن حوالي فرار مي كنند. 
وقتي آمدم داخل اطاق پرسيدم آنها كه بودند اما وقتي پتو
را از روي فتاح كنار زدم مشاهده كردم او كشته شده است. 
محمد شاه نيز در بازجويي اوليه گفت من خواب بودم و با
صداي احمد سلطان از خواب بيدار شدم، به همين دليل چيزي 
نديده ام. تحقيقات در مورد قاتل يا قاتلين چوپان افغاني 
ادامه دارد.

برخورد دو قطار در نروژ 33 كشته و
ناپديد به جاي گذاشت

گروه حوادث: امدادگران در نروژ سرگرم جست وجوي دوباره در
ميان باقيمانده هاي دو قطار هستند كه در شمال "اسلو" با
هم برخورد كردند. در اين تصادف 7 تن كشته شده و 26 نفر
ناپديد شده اند آتش سوزي در شب برخورد قطارها به حدي 
شديد بود كه امدادگران مجبور شدند عمليات جست وجوي خود
را براي يافتن قربانيان حادثه متوقف سازند. 
به گزارش تلويزيون بي. بي سي، گرماي آتش سوزي تصادف دو
قطار به قدري شديد بود كه صحنه برخورد را كاملا" روشن 
نموده بود. 
مقامهاي نروژي مي گويند هنوز خيلي زود است كه بتوان 
تعيين كرد چرا اين دو قطار روي يك خط آهن بوده اند.

پدري پسر 19 ساله خود را خفه كرد

گروه حوادث: پدري كه از دست پسر 19 ساله خود خسته شده 
بود او را خفه كرد. 
جلسه محاكمه اين پدر ديروز در شعبه 1608 به رياست قاضي 
محمدسلطان همتيار تشكيل شد. اين پدر 43 ساله كه مرادعلي 
ع نام دارد متهم است 26 شهريورماه امسال در يك وضعيت 
روحي غيرعادي فرزند خود غلامرضا را به قتل رسانده است. 
" غلامرضا" مدتي بيكار و سربار خانواده بود به همين دليل 
مرتب با پدرش جروبحث داشت. مادر مقتول در جلسه دادگاه به 
قاضي همتيار گفت: پسرم مرتب با پدرش سر ناسازگاري داشت. 
روز حادثه با هم گلاويز شدند، شوهرم پسرم را از پله ها
پائين انداخت و با مشت به سرش زد، پسرم در اثر درگيري با
پدرش خون دماغ شد و با آب صورتش را شستم و به طبقه بالا
رفت و داخل حمام شد و در را بروي خود بست. 
من از شدت ناراحتي از خانه خارج شدم و به پارك نزديك 
خانه مان رفتم. بعد شوهرم نزد من آمد و گفت ديگر تمام شد
غلامرضا فوت كرد. 
من شروع به داد و فرياد كردم. ماموران كه آمدند ما به 
دروغ گفتيم غلامرضا سكته كرده است. جنازه به پزشكي قانوني 
انتقال يافت. سرانجام پدر به قتل پسر اعتراف و قاضي 
دستور داد تا متهم به زندان اعزام گردد و قرار شد ظرف يك 
هفته حكم مقتضي صادر شود. پيش از اين خبري با عنوان چه 
كسي قاتل است پدر يا دايي در روزنامه چاپ شد كه براي 
شناسايي قاتل واقعي ترديد براي قاضي پيش آمده بود با
سرنخ هايي كه به تازگي از سوي ماموران اداره آگاهي به 
دست آمد مشخص شد قاتل پسر 19 ساله به نام عليرضا ع پدر
مقتول بوده است و دايي وي در اين ماجرا نقشي نداشته است.

زني در اولين زايمان سه قلوزاييد

گروه حوادث: زني در اولين زايمان خود ديشب در بيمارستان 
مردم تهران(بهادري سابق)سه قلو زائيد. 
حال اين زن كه اكنون در بيمارستان بستري است خوب عنوان 
شده است. هر سه فرزندان تازه متولد شده اين زن دختر و از
نظر جسمي سالم هستند. 
بانو صديقه رضواني 24 سال دارد و از اينكه خداوند به او
سه نوزاد دختر اعطا كرده بسيار خوشحال و سرفراز است. 
آقاي دكتر صنيع زاده پزشك اين مادر و دختران سه قلو نيز
به خبرنگار ما گفت: زايمان طبيعي و به راحتي انجام گرفت 
و در حال حاضر حال مادر و نوزادان پس از زايمان بسيار
خوب است و همگي از سلامت كامل برخوردارند پدر خانواده 
هنوز براي نوزادان اسمي انتخاب نكرده است.

ساختمان دو طبقه فرو ريخت

گروه حوادث: يك ساختمان دو طبقه در يافت آباد شرقي تهران 
فروريخت كه در نتيجه آن يك نفر زير آوار ماند و خسارات 
زيادي به بار آمد. 
ساعت يازده و نيم صبح ديروز اصغر اژدري كارگر مغازه 
تراشكاري سرگرم كار با دستگاههاي تراش بود كه ناگهان 
قسمتي از يك ساختمان دو طبقه با صدائي مهيب به روي مغازه 
ريخت و آن را خراب كرد. 
در اين حادثه كارگر تراشكاري زير آوار ماند كه بلافاصله 
اهالي محل او را از زير آوار بيرون آورده و به بيمارستان 
رساندند، حال وي رضايتبخش است و تحت مداوا قرار دارد. 
ماموران آتش نشاني كه جهت ايمن سازي و خارج كردن مجروحين 
احتمالي از زير آوار به محل حادثه آمده بودند گفتند در
كنار ساختماني كه فرو ريخت، پي ساختمان ديگري را به عمق 
10 متر كنده بودند و همين پي كني باعث ريزش شده است.

دزدان مسلح جاده اراك دستگير شدند

گروه حوادث: سارقين مسلح كه در جاده اراك - خمين اقدام به 
سرقت مسلحانه خودرو پژو كرده بودند دستگير شدند. 
سرهنگ محسن سلوكيان معاونت كشف جرائم ناحيه انتظامي 
مركزي گفت: پس از اطلاع از سرقت مسلحانه خودرو در جاده 
اراك- خمين مراتب سريعا" به واحدهاي انتظامي سطح ناحيه و
سراسر كشور اعلام شد و ماموران نيروي انتظامي با هوشياري 
موفق شدند سارقين را به همراه خودرو سرقت شده در محل 
ايست و بازرسي شهرستان تفرش دستگير كنند. 
وي افزود: طي بازجوئي هاي به عمل آمده از سارقين كه دو
نفر به نام ابوالفضل... فرزند شكرالله اهل اراك ساكن 
تهران و مجيد... فرزند علي مي باشند نامبردگان به چندين 
فقره سرقت خودرو ديگر به صورت مسلحانه بااسلحه سرد و گرم 
و غيرمسلحانه در شهرهاي تهران، اسلام شهر و كرج اعتراف 
نمودند كه پرونده دستگيرشدگان جهت اقدامات تكميلي تحويل 
مراجع قضائي شد.

تعقيب كلاهبردار 550 ميليون توماني

گروه حوادث: به زودي محاكمه يك مرد كلاهبردار كه حدود
550 ميليون تومان از 53 نفر كلاهبرداري كرده در مجتمع 
قضايي ونك آغاز و نامبرده به طور غيابي محاكمه خواهد شد. 
اين مرد كه عباس - ر نام دارد متواري است و ماموران 
آگاهي در تعقيب او هستند. نامبرده متهم است كه 53 نفر از
افراد مختلف را گول زده و اجناسي را با چك مدت دار از
آنها خريده و گريخته است. فعلا" كارآگاهان در تعقيب اين 
كلاهبردارند و تحقيقات در اين زمينه ادامه دارد.

نابغه هاي عصر فوتبال از آمريكاي جنوبي 
مي آيند

* در مقايسه اي به نسبت جمعيت كشورها، شايد بتوان 
اروگوئه را از لحاظ شمار بازيكنان شاخص، غني ترين كشور
آمريكاي جنوبي دانست

بسياري، بزرگترين ستارگان دنياي فوتبال را پله و
مارادونا مي دانند، اما مقايسه اي راستين در اين باب
ناممكن است. آنها هيچگاه رسما" با هم بازي نكردند. 
يك سال پس از آغاز دوره درخشش مارادونا(19971976)، پله 
(19771956)بازنشسته شد، و تاكتيكهاي فوتبال در زمان 
اوج درخشش هركدام از اين بازيكنان به گونه اي گسترده 
متحول شد. 
اما تاثير ديگر بازيكنان آمريكاي جنوبي ] بر [ فوتبال قرن 
حاضر چه بوده است؟
آرژانتينيهاي سالخورده تر سخن از" جوزه مانوئل مورنو" به 
ميان مي آورند، كسي كه از 1935 تا 1957(او 33 بار براي 
تيم ملي آرژانتين بازي كرد، همچنين عضو تيم "ريور پلات "
ملقب به "ماشين "بود)فوتبال بازي كردو از هر دوي آنها
] پله و [مارادونا بهتر بود، اما هرگز در جام جهاني حضور
نداشت زيرا آرژانتين در آن زمان در اين بازيها شركت نكرد. 
او شنبه شبها پيش از بازي، عادت داشت تا ديرگاه شب را
به خوش گذراني سپري كند و بدين ترتيب زمان كافي براي 
آن كه به اندازه ديگران تمرين كند در اختيار نداشت. اين 
موضوع اما، هيچگاه تاثيري بر بازي درخور تحسين او نگذاشت. 
اگرچه برادران براون، پنج برادر اسكاتلندي تبار
آرژانتيني، در ابتداي قرن و در سالهاي 1902 و 1910 در
بازيهاي ملي شركت داشتند، اما هنوز هم ] افسانه فوتبال 
[آرژانتين هستند. چهار نفر از آنها همراه با آرژانتين، 
برزيل را در سال 1908 آن هم در" ريو" با نتيجه 32 شكست 
دادند و بدين ترتيبركوردي برپا كردند كه گمان نمي رود
هرگز شكسته شود. "جورج "،" آلفردو"،" اليسيو" و" ارنستو" 
(كارلوس در آن بازي حضور نداشت)، و همچنين پسرعمويشان، 
" جوآن "در آن تيم بازي مي كردند. 
" آرتور فريدريش "برزيلي، سنترفورواردي چالاك و جلوتر از
زمان خود بود. او ستاره برزيل و بسياري از باشگاههاي 
برزيلي- تنها بازماندگان آن باشگاهها، "سائوپائولو" و
" فلامينگو" هستند- بود. "آرتور" 1329 گل در دوره 26 ساله 
بازي اش به ثمر رساند; مي گويند او در اين دوره حتي يك 
پنالتي راهم از دست نداد. 
" لئونيداس داسيلوا" ستاره برزيلي دهه 1930 است ; كساني كه 
بازي اين مهاجم قدرتمند را ديده اند او را در رديف "پله "
قرار مي دهند. 
شهرت داسيلوا در برزيل به سبب ضربات قيچي فوق العاده او
بوده. در اروپا و درجريان برگزاري مسابقات جام جهاني 
1938 نيز داسيلوا بهترين گلزن بود; در اين مسابقات به او
لقب" الماس سياه "دادند. 
" برنابه فريرا" مهاجم آرژانتيني را بدان روي كه عامل 
شكوه" ريورپلات "در نخستين روزهاي فوتبال حرفه اي بوده، 
قدر مي نهند. "ريورپلات "، با خريد اين بازيكن به مبلغ 8
هزار پوند در سال 1932 ركوردي در اين زمينه برجاي گذاشت 
و در پي اين خريد ناچار به ساختن ورزشگاهي بزرگتر شد تا
بتواند 25 هزار نفر هوادار مشتاق "فريرا" را كه هر هفته 
پشت درهاي بسته ورزشگاه مي ماندند، در خود جاي دهد. 
او با ضربات سهمگينش در 195 بازي باشگاهي، موفق شد 204
گل به ثمر برساند، و از اين نظر ركوردي برجاي گذارد كه 
هيچگاه شكسته نشد. يك روزنامه محلي به دروازه باناني كه 
در مقابل "فريرا" تسليم نشدند مدال طلا اهدا كرد. 
" ريورپلات "را باشگاه ميليونرها مي خواندند زيرا در 1931
و در آغاز پاگرفتن فوتبال حرفه اي، به گونه اي بي محابا
نخستين انتقال بزرگ تاريخ فوتبال را انجام داد، اين 
باشگاه 6 هزار و 300 پوند براي "كارلوس پوسله "پرداخت، 
مبلغي كه بي گمان به باشگاه بازمي گشت. "پوسله "در زمان 
خود، نخستين بازيكني بود كه در تمامي ميدان بازي مي كرد
و مي توانست در هر پستي انجام وظيفه كند. 
او در نخستين جام جهاني بازي كرد و 50 بار براي بازي در
تيم ملي كشورش انتخاب شد او چه به هنگام بازي در
ريورپلات و چه در مقام مربي اين تيم در دهه 1930 و اوايل 
دهه 1940، سبب شكل گيري "ريورپلات "بدان گونه است كه 
هنوز هم بهترين تيم باشگاهي آرژانتين به حساب آمده، لقب
" ماشين "را به خود اختصاص داده است. 
بسياري گمان دارند" آرسينيو اريكو" ي پاراگوئه اي، بازيكن 
تيم" اينديپندنت "آرژانتين، از برجسته ترين گل زنان است. 
او هنوز هم با 47 گلي كه در 1937 به ثمر رساند ركورددار
ليگ آرژانتين محسوب مي شود. در آن سال، "اريكو" نقش اصلي 
را در قهرماني "اينديپندنت "ايفا كرد. اين تيم جام سال 
1938 را نيز از آن خود كرد. در آن جام هم اريكو 43 گل 
به ثمر رساند. "اريكو" مي توانست بالاتر از هر بازيكن 
بلندقدي بپرد، از اين رو او را" مردي با فنرهاي پنهاني "
مي خواندند! 
" آنجل لابرونا" ديگر بازيكن برجسته خط حمله "ريورپلات "
موسوم به" ماشين "است. او بيش از هر بازيكن ديگري در اين 
تيم دوام آورد. "لابرونا" از 1932 تا 1959 با ميانگين 
/ 6 گلزده به ازاي هر بازي، در" ريورپلات "بازي كردوتا
پيش از 41 سالگي بازنشسته نشد. همين امر به تنهايي موجب
برجستگي او در تاريخ باشگاهي چنين بزرگ است. "لابرونا" 
اما، بار ديگر در سمت مربي عناويني براي "ريورپلات "كسب
كرد. 
" لابرونا"، به رغم 37 بازي ملي، به گونه اي شايسته و
آنچنان كه درخور بازيكني با ويژگيهاي اوست، در دنيا
شناخته نشده است. در آن زمان آرژانتين به ندرت خارج از
قاره خود بازي مي كرد. 
از ديگرسو، "آلفردو دي استفانو" كه در مدتي به درازاي 
اندكي بيش از يك فصل در آن خط حمله بازي مي كرد، بدل به 
بهترين گلزن آرژانتين در 1947، و چهره اي جهاني شد كه 
بسياري او را كامل ترين مهاجم نوك حمله تاريخ فوتبال 
قلمداد كردند. 
سپس نوبت به "گارينچا" مي رسد، كسي كه در سالهاي 1955 و
1956، 51 بازي كامل براي تيم ملي برزيل انجام داد وگرچه 
باورنكردني است اما در اين بازيها برزيل تنها يك بار
شكست خورد آن شكست نيز در دور نهايي بازيهاي جام جهاني 
1966 روي داد. جالب است بدانيم كه روانشناسان "گارينچا" 
را به سبب" عدم تعادل رواني "از بازي در تيم ملي منع 
كرده بودند. هنرمندي و قدرت كنترل توپ او دوست و دشمن را
شيفته و مجذوب مي ساخت. 
پاي چپ "پوليو" از دوران كودكي كج بود، اما به رغم اين 
موضوع حريفان، دشوار مي توانستند جهت حركت او را تشخيص 
دهند. با آن كه مدافعان، تاكتيك "گارينچا" راكه عبارت بود
از حركت گول زننده بدن به چپ، حركت به راست و آنگاه 
سانتري گل ساز، مي شناختند، اما باز هم قادر نبودند او
را متوقف كنند. 
متاسفانه او نه با زندگي شخصي و نه با زندگي حرفه اي خود
نتوانست بخوبي كنار بيايد و عاقبت خود را در 49 سالگي با
الكل و موادمخدر ازپاي درآورد. 
نزد بسياري از مردم، "والدير پريرا" ملقب به "ديدي "
نقشي كليدي را براي برزيل آكنده از ستارگان فوتبال در
فتح جامهاي جهاني 1962 و 1958 بعهده داشت. او به ظاهر
كند، اما داراي تدابير تاكتيكي برجسته اي بود. ويژگي 
اخير از او مربي اي تمام عيار ساخت و موجب شد تا پرو به 
كمك مربي خود، والدير پريرا"، به مرحله يك چهارم نهايي 
جام جهاني 1970 برسد و به اين ترتيب بهترين نتيجه تاريخ 
فوتبال خود را بدست آورد. 
" ديالما سانتوس "، بازيكني كه در چهار جام جهاني حضور
داشت، ديگر برزيلي برجسته تاريخ فوتبال است. او مدافعي 
بزرگ، كارآ، كامل، پهلوان صفت، قابل اعتماد و به معناي 
واقعي كلمه حرفه اي بود. او از نخستين كساني است كه به 
جمع كوچك چهارنفره آمريكاي جنوبي هاي، "كلوپ 100"، يعني 
بازيكنان با100 بازي ملي، پيوست. 
ديگر ] بازيكن از جمع چهارنفره [اخير،" هكتور چومپيتاز"،
بهترين مدافع تاريخ فوتبال پروست او 111بار به عضويت 
تيم ملي كشورش درآمد و در مرحله نهايي جامهاي جهاني 1970
و 1978، و در حالي كه تصور تيم ملي بدون حضور او ناممكن 
به نظر مي رسيد، براي پرو بازي كرد. 
دوران 20 ساله بازيگري او در 1983، آن هم در سن 40 سالگي 
پايان يافت. 
شهرت" آنتونيو راتين "، هافبك آرژانتيني بيشتر به سبب
اخراج از زمين در مرحله يك چهارم نهايي جام جهاني 1966
در ورزشگاه ويمبلي و در بازي مقابل انگلستان است كه 
افتضاحي بزرگ به بار آورد. همچنين بايد از او به عنوان 
آخرين هافبك مياني كلاسيك ] قاره [آمريكا ياد كرد. 
در مقايسه اي به نسبت جمعيت كشورها، شايد بتوان اروگوئه 
را از لحاظ شمار بازيكنان شاخص، غني ترين كشور آمريكاي 
جنوبي دانست از ميان اينان، دو تن شاخص ترند. نخست، 
" اوبدوليو وارلا"، بازيكن خط دفاع، كاپيتان و معمار
پيروزي شورانگيز 21 اروگوئه برابر برزيل در بازيهاي جام 
جهاني 1950; و ديگري، "فرناندو مورنا"، بازيكن نوك حمله، 
برترين بازيكن باشگاههاي اروگوئه، و بزرگترين گلزن 
اين كشور. 
" كارلوس والدراما" سومين فوتباليست آمريكاي جنوبي است 
كه در دهه 1980 و 1990 با 103 بازي ملي براي كلمبيا به 
جمع بازيكنان داراي بيش از 100 بازي ملي پيوست. تلاشهاي 
او نقشي بزرگ در پيوستن كشورش به جغرافياي فوتبال جهان 
داشت. البته موهاي زرد رنگ او را نيز نبايد ناديده گرفت ! 
" اسكار روگري "با حضور در 98 بازي ملي از 1986 تا 1994
شامل سه جام جهاني(پيروزي در يكي از اين جامها)،
ركورددار حضور در بازيهاي ملي آرژانتين است. او تا مرز
100 بازي ملي پيش رفت. 
آمريكاي جنوبي فهرستي بلندبالا از دروازه بانان برجسته 
دارد كه بيشتر آنهاآرژانتيني بودند(آمادئو كاريزو، 
اوبالدو فيلول و بسياري ديگر)، اما" رنه هيگويتا" ي 
كلمبيايي در اين ميان جايگاهي ويژه دارد، زيرا
نخستين دروازه باني است كه با زدن گل روي ضربات پنالتي و
ضربات آزاد، شهرتي بين المللي براي خود كسب كرده است و
در مهار اين ضربات نيز توفيق فراواني داشته و اكنون نيز
دارد. حركت عقربوار(Scorpion)او در مهار ضربه 
انگليسي ها در آستانه دروازه در تاريخ فوتبال ثبت شد. 
به هر روي، ستارگان فوتبال قرن آنچنان پرشمارند كه سخن 
گفتن از آنها مجالي فراختر از اين نوشتار مي طلبد; 
نمي توان كتابي را در مقاله اي گنجاند. 
ترجمه: فرهاد جم 
منبع: ورلد ساكر

" لازيو" بهترين تيم جهان

گروه ورزشي: تيم "لازيو" ايتاليا همچنان در صدر 20
باشگاه برتر دنيا قرار دارد. 
در تازه ترين فهرست منتشر شده، تيم لازيو با(104)
امتياز همچنان در رده اول و بايرن مونيخ با(91)امتياز
در مكان دوم قرار دارد. تيم منچستريونايتد نيز با يك پله 
صعود با 88 امتياز مكان سوم را تصاحب كرده است. 
منچستر به دنبال پيروزي هاي اخيرش در ليگ برتر انگليس و
صدرنشيني در اين ليگ به مكان سوم رسيد. بعد از اين سه تيم 
يوونتوس، ديناموكيف، پارما، رم، آث ميلان، گلاسكورنجرز و
موناكو قرار دارند. ضمنا" رود وان نيستل روي، مهاجم تيم 
آيندهوون هلند نيز با به ثمر رساندن 22 گل به عنوان 
بهترين مهاجم برگزيده شد. ماريو ياردل از پورتو با 20 گل 
و كوين فليپس از ساندرلند با 18 گل مكانهاي دوم و سوم را
به خود اختصاص دادند.

" جاسم الهويدي "بهترين بازيكن ماه آسيا

گروه ورزشي: "جاسم الهويدي "بازيكن كويتي تيم فوتبال 
الهلال عربستان به دريافت عنوان بهترين بازيكن فوتبال 
ماه دسامبر سال 1999 ميلادي كنفدراسيون فوتبال آسيا نايل 
شده است. 
جاسم الهويدي توان واقعي خود را در رقابت هاي قهرماني 
باشگاه هاي آسيا به نمايش گذاشت و توانست باشگاه الهلال 
را با به ثمر رساندن هر 3 گل اين تيم در برابر السعد قطر
به پيروزي برساند.

صهيونيستهاي افراطي عليه مذاكرات 
سوريه- اسرائيل تظاهرات كردند

* اختلاف سوريه و اسرائيل بر سر دستور كار مذاكرات حل شد
صهيونيست هاي افراطي در شهر" شفردزتاون "ويرجينيا كه محل 
برگزاري گفت و گوهاي سوريه و اسرائيل است عليه اين 
مذاكرات تظاهرات كردند. 
به گزارش ايرنا از نيويورك به نقل از راديو محلي نيويورك، 
اين افراد كه تعداد آنها حدود 80 نفربود و حدود 40 كودك 
از يك مدرسه عبري زبان را با خود همراه داشتندشعارهايي 
عليه" ايهود باراك "نخست وزير اسرائيل سردادند و فرياد
زدند خائن، به خانه ات برگرد. 
تظاهركنندگان پلاكاردهايي با خود حمل مي كردند كه در
بعضي از آنهاقطع فوري مذاكرات از سوي اسرائيل درخواست 
شده بود. 
آنها همچنين بلندي هاي جولان رابخشي از امنيت شمال 
اسرائيل دانستند و با بازگرداندن آن به سوريه مخالفت 
كردند. 
اين تظاهرات را يك جنبش صهيونيستي افراطي كه رهبري آن 
را شخصي بنام "لوي هوبنر" از آمريكائيان صهيونيست مقيم 
نيويورك به عهده دارد، راه انداخته بود. 
مذاكرات صلح سوريه و اسرائيل از روز دوشنبه در شهر
" شفردزتاون "كه نزديك واشنگتن شروع شده است اين مذاكرات 
در آغاز به دليل اختلاف بر سر دستور كار مذاكرات دچار
مشكل شد، اما با دخالت كلينتون رئيس جمهور آمريكا دو طرف 
توافق كردند كه در مورد عادي سازي روابط، عقبنشيني از
جولان و ترتيبات امنيتي به طور همزمان مذاكره كنند.

پرويز مشرف در پاسخ به اتهامات هند: 
هواپيماربايان در صورت ورود به پاكستان 
تحت تعقيب قرار مي گيرند

در حاليكه اين روزها جنگ لفظي ميان هند و پاكستان در
مورد عاملين هواپيماربايي در هند بالا گرفته است، پرويز
مشرف حاكم نظامي پاكستان در جمع خبرنگاران اعلام كرد، 
هواپيماربايان هواپيماي شركت هواپيمايي هند در پاكستان 
نيستند اما اگر به كشور وارد شوند تحت تعقيب قرار
مي گيرند. 
به گزارش خبرگزاري رويتر، مشرف گفت: ما هيچ اطلاعي در
مورد هويت هواپيماربايان نداريم و اكنون هم نمي دانيم كه 
كجا هستند. ژنرال مشرف گفت، در تمام طول بحران 
هواپيماربايان پاكستان بدليل مسايل بشردوستانه سعي داشت 
بحران را حل و فصل كند و ما فكر مي كرديم هند به اين 
دليل از ما قدرداني كند اما متاسفانه چنين اتفاقي نيفتاد. 
وي اضافه كرد، هند هر زمان تحت فشار قرار مي گيرد براي 
رهايي خود، پاكستان را متهم مي كند. 
هند بارها پاكستان را به دست داشتن در هواپيماربايي اخير
متهم كرده است. مقام هاي هندي اعلام كرده اند مدارك 
مستندي براي اثبات ادعاهاي خود دارند. 
گزارش ديگري حاكيست يكي از سه شبه نظامي مبارز كشميري كه 
اخيرا" در مقابل آزادي گروگان هاي هندي آزاد شده اند
ديروز به كشمير بازگشت.

قطر از ميانجيگري بين رهبران سودان دست 
كشيد

" شيخ حمد بن جاسم بن جابر آل ثاني "وزير خارجه قطر، 
ديروز گفت كشورش تلاش هاي ميانجيگرانه را در اختلافات 
بين عمر حسن البشير، رئيس جمهوري و حسن الترابي رئيس 
سابق پارلمان سودان به حال تعليق درآورده است. 
به گزارش خبرگزاري رويتر از دوحه، پس از آن كه حسن 
الترابي پيشنهادي را كه قبلا با آن موافقت كرده بود، رد
كرد، وزير خارجه قطر اين مطلبرا بيان كرد. 
شيخ حمد بن جاسم بن جابر آل ثاني كه در آغاز هفته جاري 
ميلادي ازسودان ديدن كرد، سه شنبه شب در گفت وگو با شبكه 
تلويزيوني الجزيره قطرگفت: ترابي از طرح مربوط به آشتي 
كه هفته گذشته با آن موافقت كرده بود، عقبنشيني كرده است. 
رئيس جمهوري سودان درگير يك جنگ قدرت با رئيس سابق 
پارلمان اين كشوراست. 
در همين حال، مصر و ليبي اعلام كردند كه در پي فرو
نشاندن بي ثباتي در سودان هستند.

ببرهاي تاميل فعال شدند: حمله انتحاري به 
دفتر نخست وزير سريلانكا

انفجار بمب در مقابل دفتر نخست وزير سريلانكا 41 كشته و
مجروح برجا گذاشت. 
به گزارش خبرگزاري فرانسه، پليس سريلانكا با اعلام اين 
خبر گفت: زني كه با خود مواد منفجره حمل مي كرد باعث اين 
انفجار شده است اين زن قصد داشت وارد ساختمان دفتر
نخست وزير شود و وقتي با ممانعت محافظان ساختمان روبه رو
شد محموله اي را كه با خود داشت، منفجر كرد در انفجار
مشابهي در 18 دسامبر يك روز قبل از انتخابات رياست 
جمهوري سريلانكا، چاندريكا كومارا تونگا رئيس جمهور اين 
كشور و دختر باندارنايكه نخست وزير، به شدت مجروح و
چندين تن ديگر كشته شدند. 
مقامات پليس ببرهاي آزاديبخش تاميل را مسئول اين دو
انفجار مي دانند.

شيخ الازهر با عرفات در غزه ديدار كرد

عالي ترين مرجع مسلمانان اهل سنت طي ديدار كوتاهي از غزه 
نخستين ديدار از اراضي خودگردان فلسطيني را انجام داد. 
به گزارش خبرگزاري فرانسه، مقامات فلسطيني گفتند: محمد
سيدطنطاوي شيخ الازهر با ياسر عرفات رهبر فلسطيني ملاقات 
كرد و در يك مراسم مذهبي حضور يافت و چندين جلد قرآن 
مجيد به شماري از شاگردان شايسته يك تشكيلات آموزشي هديه 
كرد. 
به گفته ا ين مقامها، طنطاوي همچنين حمايت بي دريغ خود
را از آرمان فلسطين اعلام داشت. 
طنطاوي را در اين ديدار" احمد هاشم "رئيس دانشگاه الازهر
همراهي مي كرد.

زمان انتخابات رياست جمهوري روسيه تعيين 
شد

زمان برپايي انتخابات رياست جمهوري روسيه روز بيست وششم 
ماه مارس(6 فروردين)سال جاري ميلادي تعيين شد. 
به گزارش واحدمركزي خبر به نقل از شبكه تلويزيوني 
" بي بي سي "شوراي فدراسيون روسيه درجلسه ديروز خود در
زمينه برپايي انتخابات زودرس درروز بيست وششم ماه مارس 
به توافق رسيدند. 
درپي كناره گيري يلتسين ازمقام رياست جمهوري روسيه و
انتصاب ولاديميرپوتين به عنوان كفيل رئيس جمهوري قرار شد
تاانتخابات رياست جمهوري سه ماه زودتر ازموعد مقرر
برگزار شود.

توطئه" چرچيل "براي سرنگوني "دوگل "بعد
از 55 سال فاش شد

مطبوعات انگليس با انتشار اسناد محرمانه دولتي از توطئه 
وينستون چرچيل نخست وزير پيشين اين كشور براي سرنگوني 
ژنرال شارل دوگل فرمانده نيروهاي فرانسوي در جنگ دوم 
جهاني پرده برداشتند. 
به گزارش رويتر از لندن، مطبوعات انگليس ديروز نوشتند: 
دراين مدارك چرچيل، دوگل را مردي ناقابل و حسود توصيف 
كرده و گفته است وي افكار فاشيستي دارد و از انگليس 
متنفر است. 
چرچيل از كابينه خود خواسته بود انگليس را از شر دوگل 
به عنوان يك قدرت سياسي خلاص كند. 
اين مدارك حاكيست: فرانكلين روزولت رئيس جمهور وقت 
آمريكا نيزخواستار بركناري دوگل از صحنه سياست بوده است. 
روزولت در يادداشتي كه درماه مه 1943 براي چرچيل فرستاد
اعلام كردموضعگيري دوگل طاقت فرسا است و بدين ترتيب
حمايت فرانسويها را ازژنرال دوگل مورد ترديد قرار داد. 
روزولت گفت: پيروزي بر نيروهاي آلماني در شمال آفريقا
بدون كمك فرانسويها تحقق يافت. 
روزولت به چرچيل وعده داد درصورتيكه بتواند دوگل را
سرنگون كندماداگاسكار را دراختيار وي قرار مي دهد.

ارتش روسيه طبق برنامه در چچن پيش مي رود

ولاديمير پوتين كفيل رياست جمهوري و نخست وزير روسيه در
نشستي بامعاونان نخست وزير، وزيران دفاع كشور و
موقعيت هاي اضطراري و نيز رئيس سازمان امنيت فدرال روسيه 
اوضاع در چچن را بررسي كرد. 
ايگور سرگيف وزير دفاع روسيه ديروز بعد از اين ديدار
به خبرنگاران گفت كه عمليات در چچن همچنان براساس برنامه 
و طرح هاي پيشين ادامه دارد. 
به گفته سرگيف، ولاديمير پوتين به عنوان كفيل رياست 
جمهوري روسيه هيچ وظيفه و برنامه تازه اي را براي 
نيروهاي مسلح اين كشور در عمليات چچن مطرح نكرده است. وي 
گفت عمليات در بخش هاي كوهستاني چچن ادامه دارد و منطقه 
سرژن يورت تحت كنترل كامل نيروهاي فدرال درآمده است. 
سرگيف گفت كه به منظور ادامه پاكسازي سرژن يورت نيروهاي 
پليس ويژه ويگان هاي وزارت كشور به اين منطقه انتقال 
يافته اند. وي اضافه كرد كه در گروزني نيروهاي فدرال 
نقل و انتقالاتي را انجام داده اند كه هدف آن پيش گيري 
از خروج احتمالي جنگجويان از حلقه محاصره اين شهر
مي باشد. 
وزير دفاع روسيه همچنين گفت كه نيروهاي فدرال در نواحي 
جنوبي" ودنو" به پيروزي هايي نائل شده اند و مواضع خود
را در اين منطقه استحكام بيشتري بخشيده اند. به گفته 
وزير دفاع روسيه اصل اساسي يگان هاي نظامي روسيه در
عمليات رزمي در چچن همچنان به حداقل رساندن تلفات درميان 
نيروهاي نظامي و تلاش براي تامين سلامت اهالي غيرنظامي 
چچن است.

كره شمالي: آمريكا هنوز دشمن است

كره شمالي با لغو سفر هيات ويژه اين كشور به آمريكا
اعلام كرد، آمريكا هنوز دشمن به حساب مي آيد. 
به گزارش خبرگزاري فرانسه، اين در حالي است كه وزارت 
خارجه ايتاليا اعلام كرده است، روابط ديپلماتيك بين 
ايتاليا و كره شمالي در سطح تبادل سفير برقرار شده است. 
يك مقام وزارت خارجه كره شمالي ديروز با اعلام خبر لغو
سفر اين هيات به آمريكا گفت: براي اينكه پيونگ يانگ ديگر
واشنگتن را دشمن خود نداند، آمريكا بايد سربازانش را از
كره جنوبي خارج كند، از دخالت در امور كره دست بردارد و
تهديد بر ضد كره شمالي را متوقف كند اولين دور مذاكرات 
دو جانبه كره شمالي و آمريكا كه سپتامبر گذشته در برلين 
صورت گرفت به توقف برنامه موشكي كره شمالي و كاهش 
تحريم هاي 50 ساله آمريكا بر ضد اين كشور منتهي شد. در
اين مذاكرات همچنين قرار است هياتي از كره شمالي از
آمريكا ديدن كند. 
ناظران سياسي ديدار هياتي از كره شمالي از آمريكا را
اولين گام عملي به سوي عادي سازي روابط ميان دو كشور
دانستند. سخنگوي وزارت خارجه آمريكا در واكنش به 
گزارش هاي منتشر شده در مورد برقراري روابط ديپلماتيك 
بين ايتاليا و كره شمالي با اتخاذ موضعي محتاطانه گفت، 
ايتاليايي ها حق دارند خود در اين مورد تصميم بگيرند، 
البته اين موضوع در هفته هاي اخير ميان آمريكا و ايتاليا
مورد بحث قرار گرفته بود. 
اگرچه در ميان كشورهاي اروپايي، پرتغال، سوئد، دانمارك، 
اتريش و فنلاند هم اكنون با كره شمالي روابط ديپلماتيك 
دارند، اما ايتاليا اولين كشور عضو گروه كشورهاي صنعتي 
موسوم به گروه 7 است كه با پيونگ يانگ مناسبات ديپلماتيك 
برقرار مي كند.

نظاميان اسرائيلي از 5 درصد خاك كرانه 
باختري عقب نشستند

نظاميان اسرائيلي ديروز از پنج درصد خاك كرانه باختري 
عقب نشستند و كنترل اين مناطق را به دولت خودگردان 
فلسطين واگذار كردند. 
به گزارش خبرگزاري فرانسه، پس از خروج نظاميان اسرائيلي 
از پايگاه يوسف در نزديكي نابلس، فلسطينيان با شور و
هلهله وارد اين پايگاه شدند و پرچم سه رنگ فلسطين را بر
فراز ساختمان آن به اهتزاز درآوردند. اسرائيل و دولت 
خودگردان فلسطين روز سه شنبه در مورد نقشه هاي عقبنشيني 
اسرائيل از بيش از يازده درصد كرانه باختري به توافق 
رسيدند. ارتش اسرائيل 20 ژانويه نيز از بيش از 6 درصد
كرانه باختري خارج خواهد شد و بدين ترتيب در دوران 
انتقالي، دولت خودگردان كنترل كامل و نسبي 40 درصد كرانه 
باختري را به د ست خواهد گرفت 600 درصد خاك نوار غزه نيز
از ابتداي اجراي توافقنامه هاي صلح در اختيار كامل دولت 
خودگردان فلسطين است. 
در همين حال، اسرائيل اعلام كرد كه 22 زنداني ديگر
فلسطيني را به زودي از زندان آزاد خواهد كرد. آزادي اين 
زندانيان به مناسبت ماه رمضان صورت مي گيرد. 
از سوي ديگر، يك روزنامه چاپ امان ديروز نوشت: رزمندگان 
جنبش الفتح وابسته به عرفات اردوگاههاي فلسطيني در لبنان 
به منطقه خودگردان فلسطين منتقل مي شوند. به گزارش ايرنا
از امان، روزنامه العرب اليوم نوشت: حكومت خودگردان 
فلسطين و اسرائيل در مورد انتقال صدها رزمنده جنبش 
آزاديبخش فلسطين(الفتح)از لبنان به سرزمين تحت حاكميت 
اين فلسطينيان به توافق رسيده اند. 
اين روزنامه به نقل از منابع آگاه نوشت: انتظار مي رود
تعداد 1612 رزمنده الفتح و از جمله سرهنگ "سلطان 
ابوالعينين"، يكي از مسئولان اين جنبش از طريق قبرس به 
سرزمين خودگردان فلسطين منتقل شوند. 
اين منابع گفتند كه اين اقدام مي تواند در خروج 
خانواده هاي رزمندگان فلسطيني از لبنان و در نتيجه در
روند مذاكرات مربوط به جنوب لبنان تاثير بگذارد. 
به گفته اين منابع دفاتر هماهنگي با اسرائيل اهميت 
زيادي را براي اين موضوع قائل شده است.

بازخواني قدرت

گفت وگو با دكتر حاتم قادري استاد دانشگاه 
گفت وگو از: حسين كاجي 
اشاره
قدرت چيست؟ چرا ايرانيان تاكنون با چنين موضوع مهمي به 
طور مستقل برخورد نكرده اند؟ دغدغه اصلي متكلمان ما راجع 
به قدرت چه بوده است؟ مقطع تاريخ مشروطه در اين باره چه 
نقشي را ايفا مي كند؟ آيا مشروطه ما را با مدل جديدي از
قدرت آشنا مي سازد؟ مدرنيته چه تاثيري در اين مورد ايفا
كرده و مي كند؟ آيا ما مي توانيم با تمايز ميان تكثر
قدرت و ايجاد ساختارهاي مناسب با آن و دادن هويت به آنها، 
به الگوي جديدي دست بيابيم؟ اين مدل جديد چه ويژگي هايي 
خواهد داشت؟ اين ها سوءالهايي هستند كه در گفت وگو با
دكتر حاتم قادري در ميان گذاشته ايم. 
گروه انديشه 
* همشهري: وقتي كه با مساله قدرت روبه رو مي شويم يكي از
اولين سوءالات اين است كه آيا اين مفهوم، مفهومي است 
مانند مفاهيمي چون مدرنيزم و سكولاريزم كه نمي توانيم ما
به ازاي آن را در دنياي قديم تعيين كنيم؟ و قدرت مفهومي 
است كه بعد از به وجود آمدن دنياي جديد حادث شده يا
اينكه نه، مي توانيم اين مفهوم را چيزي معادل آزادي يا
عدالت قرار دهيم كه ما در دنياي قديم نيز با اين مفاهيم 
روبه رو بوديم، اما آنقدر شاهد تغييرات مفهومي بوديم كه 
بايد تعريف و تحليل مجددي از اين مفاهيم ارائه بدهيم؟
دكتر قادري: وقتي كه درباره مفهوم قدرت در دنياي قديم 
و دنياي جديد صحبت مي كنيم، بايد پرسيد منظور از جهان 
قديم چيست؟ آيا جهاني كه يونانيان باستان را دربرمي گيرد
يا جهان شرق هم - از جمله شرق اسلامي - شامل آن مي شود؟
اگر به يونان باستان برگرديم و حيطه بحث را در ابتدا
محدود به يونان باستان و برخي دولت شهرها بويژه آتن كنيم، 
شاهد يك زندگي اجتماعي هستيم كه ارتباط تنگاتنگي با
زندگي سياسي دارد. سياست مقوله اي خاص و محدودتر از
زندگي اجتماعي نيست. تعبير بعضي ها اين است كه 
(زندگي اجتماعي و سياسي)مانند دو روي يك سكه اند، يعني 
هر دو يك وجود را تشكيل مي دهند. 
حقيقت اين است كه در گذشته راجع به قدرت به عنوان يك 
مفهوم(Concept)نه به عنوان موضوعي كه خودش محور بحث 
باشد، بلكه مفهومي پيراموني صحبت مي كردند. 
فلاسفه، خطبا، سياستمداران يا حتي نمايشنامه نويسان و
سرداران را در يونان باستان در نظر بگيريد، آنها هم به 
گونه هاي مختلفي راجع به قدرت صحبت مي كردند; ولي بحث سر
اين نبود كه قدرت را به عنوان يك محور برجسته مورد تامل 
قرار دهند، محوري كه اذهان به آن معطوف باشد. گوشه و
كنار راجع به آن بحث بود، مثلا" در رساله جمهور افلاطون 
يكي از افراد، نمايندگي اين گرايش و افق را دارد كه نسبت 
عدالت را با اقويا برقرار كند. بالاخره اقويا قوي تر
بودند و مي بايد رابطه آنها با عدالت مشخص شود. 
اما حقيقت اين است كه اينها محور اصلي نيستند، مبنا
بيشتر تحت الشعاع اين است كه چه كسي بايد حاكم باشد، يا
چگونه مي شود حكومت را به دست گرفت، چگونه مي شود يك 
سياستمدار خوب داشته باشيم؟ به طور مثال اگر رساله - 
آلتيبياندس افلاطون را نگاه كنيم، مي بينيم كه در آنجا
صحبت بر سر اين است كه افلاطون - يا به تعبيري سقراط- 
مي خواهد- آلتيبياندس را هدايت كند كه چگونه يك 
سياستمدار خوب باشد. چنانكه آلتيبياندس - بعدها يك 
سياستمدار برجسته شد، هر چند كه با معيارهاي سقراط
سياستمدار خوبي نبود. در آنجا اين بحث طرح مي شد، چگونه 
بايد حكومت كرد، ملك داري بايد چگونه باشد، اما مساله 
تبيين نمي شد و برخلاف مفاهيمي مثل غايت theo يا، فضيلت 
Virtue يا، لوگوس و نوموس تبديل به بحثي مستقل نمي شد
كه به آن بپردازند. 
البته افرادي مانند سوفسطائيان و برخي كساني كه خطابه 
مي گفتند، به اين مساله توجه مي كردند، اما به شكل محدود. 
در قرون وسطا مساله مقداري متفاوت شد، يعني در آنجا به 
خاطر نظريه دو شمشير يا جدايي كه بين حكومت عرفي و حكومت 
ديني وجود اشت، بحث قدرت، قدرت زميني، قدرت آسماني و
غيره آشكارتر طرح شد. ولي بحث درباره قدرت به شكل برجسته 
و داراي محوريت در فلسفه سياسي يا علم سياست، از رنسانس 
به بعد آغاز شد. يكي از ويژگيهاي ماكياول پرداختن به 
قدرت به عنوان موضوعي مستقل و حتي الامكان منفك از بار
اخلاقي است. همان گونه كه ماكياولي فكر مي كرد، 
مي خواهيم فارغ از ارزش داوري راجع به خود قدرت و
كشورداري صحبت كنيم. بعدها قدرت به موضوعي تبديل شد كه 
علماي انديشه سياست به آن پرداختند، پوزيتويست ها و
نئوپوزيتويست ها كه در علم سياست رفتارگرا هستند اين 
زمينه را خيلي گسترش دادند. به طور خلاصه در گذشته قدرت 
به معناي يك مفهوم مستقل و محوري ; في النفسه محل 
گفت وگويي مستقيم قرار نمي گرفت. 
قدرت با اين بيان و تعبير يك مفهوم(Concept)جديد است. 
* همشهري: ايرانيان با مفهوم قدرت كه از يونان آمده بود، 
چگونه برخورد مي كردند؟
دكتر قادري: تقسيم بندي اي وجود دارد كه دوران فلسفه 
سياسي را به سه دوره فلسفه سياسي كلاسيك، فلسفه سياسي 
مدرن و فلسفه سياسي معاصر تقسيم مي كند. دوران فلسفه 
سياسي كلاسيك را از يونان باستان تا رنسانس، دوران مدرن 
را از رنسانس تا اواخر قرن نوزدهم(1850)در نظر
مي گيرند و از آن به بعد را معاصر مي نامند. 
البته اين تقسيم بندي خيلي كلان است ولي نكات مهمي را
برما مكشوف مي سازد. 
فلسفه سياسي كلاسيك بيشتر با فضيلت سر و كار داشت و
فلسفه سياسي مدرن با بعضي مقولات از جمله قدرت - حال 
بعضي ها دولت را هم در ضمن آن مي آورند- از زوايايي 
آزادي را هم مي توان در آن گنجاند در فلسفه معاصر هم به 
آزادي مي پردازند هم به فضيلت. اين تقسيم بندي و توضيح 
را از اين جهت دادم كه مسلمانان - همانند يونانيان - بيشتر
با خود فضيلت و فضيلت حكمراني و آن كسي كه بايد در راس 
جامعه قرار گيرد، آشنا بودند. يعني ويژگيها و كيفيت چنين 
شخصي برايشان مهم بود اما(متاثر از يونانيان)در باب
خود قدرت بحث نمي كردند، چون خود يونانيان هم به اين 
قضيه به شكل محوري اهميت نمي دادند. 
ارسطو كه معتقد است علم سياست يا انديشه سياسي به نوعي 
سلطان علوم است از اين زاويه به مساله نگاه مي كند. 
افلاطون هم كه اعتقاد دارد فضيلت سياسي مركز همه فضائل 
است و نسبت به همه فضائل اولويت دارد، باز از همين زاويه 
نگاه مي كند. 
مسلمانان هم كه با يونانيان برخورد داشتند در دو زمينه 
با يونانيان آشنا شدند، يكي خود فلسفه عام بود كه در ضمن 
آن به فلسفه سياسي مي پرداختند. به اين معنا به قدرت 
اهتمام نمي ورزيدند، چون خود يونانيان هم به اين معنا
اهتمام نمي ورزيدند. صحبت از اين مي كنند كه رهبر كيست، 
امام كيست؟ چگونه عقل مي تواند مراحل مختلف را طي كند؟
به اين فضايل و كيفيات مي پرداختند. آنها آشكارا بحث 
قدرت نمي كردند. اين توضيح را از اين جهت دادم كه 
ايرانيان و مسلمانان از يونانيان بحث قدرت را نگرفتند، 
چون خودشان هم به قدرت التفاتي نداشتند. حرف ديگرم اين 
است كه اگر بخواهيم در باب ايران و به خصوص ايران بعد از
اسلام صحبت كنيم، شايد نتوانيم با اطمينان شايسته اي 
صحبت كنيم. چون تا مطالعات چند جانبه اي انجام نشود و
بخش قابل توجهي از كتابها چاپ نشود، مواد لازم را در
اختيار نداريم. كاري كه مستشرقين مي كردند، بيشتر نوعي 
تعاريف عمومي بود و چيزهايي كه خود ما انجام مي داديم، 
پرداختن به زواياي خيلي خاص و محدودي بود. 
فكر مي كنم هنوز از آن افق و چشم اندازي كه بخواهيم به 
تاريخ ايران و ايران بعد از اسلام به معناي دقيق 
بپردازيم و يك تقسيم بندي مطمئن داشته باشيم، فاصله 
داريم. اطلاعات ما از ايران قبل از اسلام اندك است. اين 
كه اصلا" آثاري وجود دارد كه به آنها بپردازيم، جاي بحث 
دارد. يكي از اولين حرف ها و اولين استنادات موجود از
كرودف است كه در كتاب تواريخ به داستان سرنگوني بردياي 
دروغين و روي كار آمدن داريوش و اصلاح نظام حكومتي 
مي پردازد و اين كه يك نظام چگونه مي تواند باشد؟
در آنجا بحث قدرت نيست. اين گونه كه ما از ايران باستان 
شناخت داريم و بعدها منتقل مي شود بحث قدرت را در ايران 
باستان مي توانيم در اندرزنامه ها يا رساله هاي سياسي كه 
بعد از اسلام ترجمه شدند يا به اين سبك نگارش يافتند، 
مي بينيم كه به قدرت توام با قدرت ديني نگاه مي كردند و
سياست را با دين مي ديدند و هر دو را به نوعي برابر به 
حساب مي آوردند. يعني پادشاهي را با پيامبري مقايسه 
مي كردند و مي پنداشتند كه پادشاهي نوعي فرايزدي و علامت 
آسماني است. آثاري هم كه وجود دارد مثل كارنامه اردشير
بابكان بيشتر در اين زمينه ها بحث مي كنند. قدرت بيشتر
نوعي تقدير الهي و نوعي موهبت الهي بود كه هيچ گاه تبديل 
به گفت وگو نمي شد در عمل وجود داشت ; و در اين ترديد
نيست، اما در مورد آن گفت وگو نمي شد. 
طبيعي هم بود، وقتي قدرت را موهبت الهي يا تقدير در نظر
مي گرفتند قداست و اعتبار پابرجايي مي يافت كه به آن 
حجيت مي داد. 
بعد از اسلام در ايران با مقولاتي از قبيل قدرت روبه رو
مي شويم; قدرت نه به شكل امروزي، اما از سيطره و غلبه - 
واژه هاي مترادف قدرت - صحبت هست، اما تبديل به موضوعات و
مفاهيمي كه مورد مطالعه قرار گرفته باشند، نشده است. 
تاكيد من بر روي مطالعه است، نه آن گونه كه در جامعه 
وجود داشته، يعني مطالعه عيني ايران بعد از اسلام در
زمينه فلسفه سياسي ضعيف بود و وجود لاغري داشت و از آن 
توان لازم برخوردار نبود كه بتوان براي آن مبناي فكري و
فلسفي قائل شد. 
قبلا" هم اشاره كردم كه فلسفه سياسي كلاسيك به قدرت 
نمي پرداخت; به اين معنا فيلسوفان سياسي و مسلماناني كه 
متاثر از يونانيان بودند به قدرت به عنوان موضوع 
مطالعاتي نمي پرداختند، اما متكلمين كه وجه سياسي هم 
داشتند به اين مساله مي پرداختند. از اين زاويه كه اراده 
و اختيار قدرت انساني تا چه حد تحت الشعاع قدرت و تقدير
الهي است ; تا كجا قابل تفويض است و از كجا به بعد آزادي 
و اختيار است. 
آنها بيشتر به عنوان يك بحث كلامي به مساله قدرت 
مي پرداختند، هر چند تبعات سياسي هم داشتند. 
بعضي از اخلاقيون هم به اين مساله پرداختند; از اين جهت 
كه مي خواستند حسن و قبح و خوب و بد را روشن كنند. 
كساني كه اندرزنامه يا رساله سياسي مي نوشتند هم به 
مسئله قدرت مي پرداختند. آنها كه از ايران قبل از اسلام 
به فضاي سياسي بعد از اسلام رسيده بودند،(مثل خواجه 
نظام الملك)قدرت را به عنوان يك فرايزدي در نظر
مي گرفتند; يك تقدير، نوعي علامت وجودي كه نيرويي 
مابعدالطبيعه، آن را به انسان هديه كرده است و انسان 
صاحب قدرت، مشروعيت، مرجعيت و حجيتش را از آن نيروي 
مابعدالطبيعه گرفته است. تا جايي كه مي دانم هيچ وقت در
ايران، قدرت موضوع بحث جامعه شناختي، بحث فلسفي و بحث 
مطالعات سياسي(نه علم سياست)قرار نگرفت. 
& همشهري: وقتي در موردموضوعي گفت و گو مي شود بايد از
ابتدا آن موضوع به مشكل(Problem)تبديل شده باشد. در
اين كه موضوع قدرت به مسئله و مشكل تبديل نشود كساني مثل 
فارابي، خواجه نصير يا خواجه نظام الملك فقط از اين 
زاويه به مسئله قدرت مي پرداختند كه چه كسي حكومت كند و
ويژگي هاي حاكم چيست و از اين، فراتر نمي رفتند، يعني 
قوانين وقواعد حاكم بر حكومت و نسبتي كه قدرت با
حوزه هاي ديگر برقرار مي كند را مورد بررسي قرار
نمي دادند. آيا قبول داريد كه مي بايد مجموعه دلايل از
جمله دلايل معرفتي و علل وضعيتي را مدنظر داشت؟
دكتر قادري: كاملا" درست است. نمي توانسته هم موضوع بحث 
قرار گيرد چون آنها دل نگران دو چيز بودند. يكي بحث هاي 
الهياتي بود. الهيات كلام ما بسيار متاثر از اشاعره بوده 
است. بعضي از مشهورترين شعرا و متكلمين ايراني مثل حافظ
و غزالي اشعري مسلك بودند. آنها گرايشات اقتدارطلبانه 
خيلي قوي اي از خودشان بروز مي دادند. برخي جنبش ها مثل 
اسماعيليه و فاطميون كه در ايران نفوذ داشتند، طرز تلقي 
آنها نوعي اقتدارطلبي يا موضوع پذيرش اقتدار الهيات 
كلامي بود. 
در بخش قابل توجهي از تاريخ ايران كه قدرت در صحنه سياسي - 
اجتماعي به صورت غلبه و سيطره وجود داشت هم نمي توانست 
موضوع بحث واقع شود. زيرا كسي كه غالب و سلطان است و امر
و نهي مي كند، اجازه نمي دهد قدرتش مورد بحث قرار گيرد. 
فقط زماني اجازه مي دهد درباب قدرت صحبت شود كه بخواهد
يك تاييد الهي براي آن قائل شود، نه اين كه چيستي آن 
مورد بحث واقع شود همين قدر كه بتواند نشان دهد. زماني 
مي توانيم در مورد قدرت بحث كنيم كه قدرت حاكم نياز
داشته باشد راجع به چيستي اش بحث شود و يا شما از
امكاناتي برخوردار باشيد كه قدرت حاكم را به شكل نسبي 
مورد بحث و گفت وگو قرار بدهيد. از اين كه بگذريد، اصلا" 
ديگر فرجه اي نداشتيد، بيان خيلي جا افتاده اي بود كه 
مي گفتند" الحق لمن غلبه "حق مال كسي است كه غلبه مي كند; 
به اين معنا راجع به غلبه و سيطره قدرت صحبت مي كردند
ولي بلافاصله آن را به مشروعيت و حجيت منتقل مي كردند. 
حالا ممكن است شما عصيان كنيد و بگوييد حجيت و مشروعيت 
نداردولي متقابلا" به يك انديشه اقتدارطلبانه مشروعيت 
متكي بوديد. 
ادامه دارد

با حضور مهندس الويري پنج طرح عمراني 
امروز در جنوب تهران به بهره برداري مي رسد

اجراي اين طرح ها براي شهرداري تهران 13 ميليارد و 400
ميليون ريال هزينه در بر داشته است 
گروه شهري: 5 طرح عمراني، فرهنگي و خدماتي، امروز توسط
شهردار تهران در منطقه جنوب غربي تهران مورد بهره برداري 
قرار مي گيرد. 
به گزارش خبرنگار ما، با صرف اعتباري بالغ بر 13 ميليارد
و 400 ميليون ريال 5 طرح عمراني، فرهنگي و خدماتي كه 
توسط شهرداري منطقه 18 اجرا شده، صبح امروز طي مراسمي با
حضور مهندس مرتضي الويري افتتاح و مورد بهره برداري قرار
مي گيرد. اين طرح ها شامل تعريض فاز 1 و 2 جاده ساوه - 
حدفاصل چهارراه يافت آباد تا كمربندي بزرگراه آزادگان - 
به طول 5 كيلومتر، ساختمان شهر كتاب الغدير، ساختمان شهر
كتاب 17 شهريور در محله شادآباد و ساختمان اداري ناحيه 2
شهرداري منطقه 18 و بوستان محلي و جنگلي مي باشند. 
همچنين در جريان اين مراسم، كلنگ آغاز عمليات اجرايي فاز
3 جاده ساوه توسط شهردار تهران زده خواهد شد. 
اعتباري در حدود 4 ميليارد ريال به منظور اجراي اين فاز
پيش بيني شده است.

سه انتصاب تازه در شهرداري تهران

طي احكام جداگانه اي از سوي مهندس مرتضي الويري شهردار
تهران، مشاور امور اجرايي، مديركل دفتر شهردار و شهردار
منطقه شش منصوب شدند. 
به گزارش اداره كل روابط عمومي و بين الملل شهرداري 
تهران به موجب اين احكام مهندس عبدالحسين نصرتي به عنوان 
مشاور شهردار تهران در امور اجرايي، مهندس عليرضا اشرافي 
تفرشي به سمت مديركل دفتر شهردار تهران و مهندس علي 
مقدس زاده به عنوان شهردار منطقه شش منصوب و مشغول به 
كار شدند.

در پي هفته ها آلودگي مداوم هوا
باران نفس تهران را تازه كرد

گروه شهري: پس از هفته ها آلودگي مداوم و يك روز بعد از
بي اعتنايي شمار قابل توجهي از نمايندگان مجلس به سلامتي 
مردم، آسمان به ياري شهروندان آمد و به آنها فرصت داد
نفسي تازه كنند. 
ديروز يكي از معدود روزهاي فصل سرد امسال بود كه در آن 
از پگاه تا شامگاه باران باريد. اين بارش، جز پاكسازي 
هوا موجب شد نگراني مردم از كمبود آب هم كمتر شود. اگر
چه با يك گل بهار نمي شود و براي رسيدن به دست كم متوسط
معمول بارش سالانه در تهران، روزهاي باراني افزون تري را
مي بايست شاهد بود. 
يك نكته گفتني ديگر اين است كه اگر امروز باران نبارد
تاثير باران هاي ديروز در پاكي هوا منحصر به همين امروز
خواهد بود و باز از ابتداي هفته كه خودروها به ناگاه 
جملگي با هم در ساعت هفت صبح روانه خيابانها شوند، ديگر
بار چتر آلودگي بر تهران دامن خواهد گستراند.

گروه شهري: بارش باراني كه سازمان هواشناسي نويد آنرا
داده بود، بامداد امروز اندكي از آلودگي هواي تهران كاست. 
بارش خفيف باران در تهران از نيمه شب پريشب آغازشده است 
و انتظار مي رودكه در طول روز ادامه يابد. 
كاهش اندكي كه باران در غلظت آلاينده ها در هواي تهران 
داد، موجب شد تانمايشگرهاي قرمز بر روي تابلوهاي نمايشگر
كيفيت هوا در دو رديف منواكسيدكربن و ذرات معلق، 
دوآلاينده مسئول در هواي تهران، در ساعت 8 و 25 دقيقه صبح 
ديروز كمي پايين تر از حد خطرناك و بسيار بالاتر از حد
زيادقرارگيرند. 
غلظت آلاينده ها در هواي شمال شهر تهران كه برخوردار از
فضاي سبز وسيع وبزرگراههاي متعدد در قياس با ديگر نقاط
شهراست، صبح روز گذشته به دوبرابر حد مجاز رسيد و هواي 
شهر همچنان در وضعيت هشدار قرار گرفت. 
نهادهاي متولي امور شهري از غلظت آلاينده ها در مناطق 
پرترافيك مركزي وجنوبي تهران در روز گذشته، اطلاعي 
ندادند. 
در اين حال مرتضي الويري شهردارتهران گفت كه براي رفع 
مشكل آلودگي هواي اين شهر چند محور بايد مورد توجه قرار
گيرد. 
وي اين امر را مشروط به آن كرد كه همه ابزارهاي كاربه 
عهده شهرداري تهران باشد. الويري يكي از محورها را تغيير
نوع موتور خودروها عنوان كرد اما مسئوليت آن را بر عهده 
وزارت صنايع گذاشت و محور ديگر را تعويض خودروهاي 
مستعمل دانست. 
شهردار گفت: براي رفع آلودگي هواي تهران 9/1 ميليارد
دلار و 139 ميلياردتومان لازم است و اگر هفت درصد اين 
مبلغ در اختيار شهرداري تهران قرار گيردآلودگي هواي 
تهران را به ميزان 53 درصد كاهش خواهد داد. 
در هفته هاي اخير و به خصوص يك هفته گذشته كه آلودگي هوا
شديدا" تهرانيهارا رنج داد، طرح دوفوريتي الحاق راهنمايي 
و رانندگي به شهرداري تهران، يكي از محوري ترين بحثها در
نهادهاي متولي امور شهري بود كه سرانجام مجلس شوراي 
اسلامي پريروز دو فوريت آنرا سلب كرد و طرح پس از اين به 
مانند يك طرح عادي روال معمول كارشناسي را براي آماده 
شدن و طرح در مجلس طي خواهدكرد. در اين حال شركت ملي پخش 
و پالايش فرآورده هاي نفتي ايران شايعه نامرغوب بودن 
مواد سوختي راكه ازعوامل تشديد آلودگي هواي تهران 
خوانده مي شود، ردكرد. روابط عمومي اين شركت گفت كه 
پالايشگاه هاي نفت خام ايران در حال حاضرسه نوع بنزين 
موتور كه مطابق با استانداردهاي فعلي شركت ملي نفت ايران 
وهمسنگ استانداردهاي بين المللي است، توليد و عرضه 
مي كنند. 
غلظت آلودگي هوا در تهران كاهش يافت 
گزارش ديگري حاكي است كميته نظارت وهماهنگي مواقع 
اضطراري آلودگي هواي تهران ديروز در اطلاعيه اي اعلام 
كرد: بابرطرف شدن پايداري وارونگي دماوسكون هوا، 
غلظت آلودگي هوا كاهش يافت. 
اين اطلاعيه مي افزايد: طبق پيش بيني هاي سازمان 
هواشناسي از اواخرروز سه شنبه پايداري نسبي هوا برطرف و
همزمان با آن وزش باد و بارش باران در مناطق مختلف شهر
تهران آغاز شد. 
اين كميته اعلام كرد: به همين دليل صبح ديروز شاهد كاهش 
چشمگير غلظت آلودگي هوا به ويژه ذرات معلق در هوا هستيم 
و ميزان غلظت آلاينده گاز منواكسيدكربن و ذرات، خصوصا" 
در نواحي شمال شهر به زير استاندارد رسيده است.

شهردار تهران از فداكاري و ايثارگري 
آتش نشان شهيد تجليل كرد

مهندس مرتضي الويري شهردار تهران با حضور در منزل شهيد
بيژن نظري كه چندي پيش در حين انجام عمليات اطفاي حريق 
به شهادت رسيد، از ايثارگري اين آتش نشان فداكار تجليل 
كرد. مهندس الويري در جمع خانواده شهيد نظري با اشاره به 
خير و بركتي كه ايثارگري اين شهيد و همكاران وي براي 
جامعه داشته است، اظهار داشت: وقتي خدمتگزاري از ميان ما
مي رود براي ما بسيار تلخ است. مهندس الويري افزود: شهيد
نظري با رشادت در راه اجراي وظايف محوله و نجات مال و
جان هموطنان خود، از جان خود گذشت.

خدمات شركت واحد درمراسم نمازعيدسعيد
فطر

گروه شهري: شركت واحد اتوبوسراني تهران و حومه طي 
اطلاعيه اي با اشاره به اينكه اين شركت براي برگزاري 
مراسم باشكوه نماز عيد سعيد فطر و براي حضور گسترده 
نمازگزاران تهراني از ساعت 6 بامداد ازميدانها و خطوط
اصلي و مهم شهر و همچنين پايانه ها و پارك سوارهاي 
اتوبوسراني آماده خدمات رساني به نمازگزاران دراين مراسم 
پرشكوه است، مي افزايد: پس از پايان مراسم، 
نمازگزاران از محل پياده شدن و استقرار اتوبوسها به شرح 
زير به مبادي و ميدانهاي اوليه بازگشت داده خواهند شد. 
1- ضلع شمال و جنوب بزرگراه رسالت و ضلع شرقي اتوبان 
مدرس محل استقراراتوبوسهاي منطقه يك براي مقاصد ميدان 
رسالت، استاد حسن بنا، مرودشت، فلكه دوم تهران پارس، 
ميرداماد، ميدان اختياريه، لويزان، ازگل خيابانهاي شهيد
بهشتي، حسيني، خرمشهر، سهروردي، قنبرزاده، صابونچي 20- 
محل استقرار اتوبوسهاي منطقه 2 براي مقاصد شهيد مدني، 
امام حسين(ع)، شهدا، كلاه دوز، بهارستان، قدوسي، پيروزي، 
سيزده آبان، بروجردي خيابانهاي شهيد بهشتي، شهيد مفتح و
شهيد علي اكبري 30- محل استقرار اتوبوسهاي منطقه سه براي 
مقاصد ميدان شوش، خزانه بخارائي، منصور، افسريه، اتابك، 
پايانه بزرگ خاوران، كيانشهر دولت آباد، شهيد غيبي، 
ميدان قيام، 17 شهريور40- بخش جنوبي خيابان شهيد بهشتي، 
شهيد سرافراز و ميرعماد50- محل استقرار اتوبوسهاي منطقه 
چهار براي مقاصد ميدان راه آهن، ابوذر، جليلي، بازار دوم 
نازي آباد، پارك شهر، محمديه، ياغچي آباد، جواديه 60- ضلع 
شرقي بخش غربي اتوبان مدرس. محل استقرار اتوبوسهاي منطقه 
پنج براي مقاصد تهرانسهر، يافت آباد، شهرك اكباتان، آذري، 
شهرك آزادي، زمزم، خليج 70- ضلع غربي بخش غربي اتوبان 
مدرس محل استقرار اتوبوسهاي منطقه شش براي مقاصد انقلاب
اسلامي، صادقيه، پونك، آزادي، كارگر، فرحزاد، جي، كوي 
نصر، شهرآرا، استاد معين.

فعاليتهاي ماده صد شهرداري تهران 
مكانيزه شد

گروه شهري: اداره كل امور اجرائي كميسيونهاي ماده صد
شهرداري تهران با هدف افزايش كارائي در نظام اداري و
ارتقاء سطح خدمات رساني به شهروندان اقدام به مكانيزه 
نمودن كليه فعاليتهاي جاري خود كرده است. 
سرعت يافتن و استقرار نظمي نوين در روند گردش كار از
جمله دستاوردهاي سيستم مكانيزه است. 
در حال حاضر با حذف همه مراحل فعاليتهاي دستي، اخطارهاي 
صادره جهت مالكين يا ذينفعان(جهت تسليم دفاعيه)،
مكاتبات ضرور با مراجع ذيربط و دسترسي به سوابق و آخرين 
وضعيت پرونده از طريق سيستم مكانيزه امكان پذير مي باشد. 
پيرو اقدامات صورت گرفته در قبل به منظور كاستن از
ترددهاي غير ضرور در سطح شهر كمك به بهبود ترافيك، 
صرفه جويي در زمان و منابع مختلف و رفع سريعتر
نيازمندي هاي شهروندان، بزودي سيستم تلفن گويا در اداره 
كل ماده صد مورد بهره برداري قرار مي گيرد. شهروندان 
تهراني مي توانند با گرفتن يك شماره تلفن و ارائه شماره 
كامپيوتري(رايانه اي)مربوط به پرونده خود در ماده صد
شهرداري تهران، اطلاعات مورد نياز مراحل رسيدگي پرونده 
خود را دريافت كنند.

انتصاب قائم مقام سازمان فرهنگي و هنري 
شهرداري تهران

گروه شهري: طي حكمي از سوي مهدي ارگاني مدير عامل سازمان 
فرهنگي و هنري شهرداري تهران عبدالكريم بابارضا به عنوان 
قائم مقام اين سازمان منصوب شد. به گزارش روابط عمومي 
سازمان فرهنگي و هنري شهرداري تهران در اين حكم با اشاره 
به صلاحيت ها و سوابق بابارضا در مديريت هاي اجرايي 
تصريح شده است: با در نظر گرفتن گرايش جناب عالي به امور
فرهنگي و هنري به موجب اين ابلاغ به سمت قائم مقام 
مديرعامل سازمان فرهنگي و هنري شهرداري تهران منصوب
مي شويد بابارضا علاوه بر فعاليت هاي فرهنگي و هنري پيش 
از اين به مدت سه سال به عنوان شهردار منطقه شش فعاليت 
كرده است.

مرگ 18 هزار پرنده در آبهاي آتلانتيك

رئيس جمعيت حمايت از پرندگان اعلام كرد بر اثر غرق شدن 
نفتكش فرانسوي در آبهاي آتلانتيك هيجده هزار قطعه پرنده 
جان باخته اند به گزارش واحد مركزي خبر از پاريس وي 
افزود: با غرق شدن اين نفتكش فرانسوي، سفره هاي عظيم 
نفتي سطح دريا را فراگرفته و سواحل شمال غربي فرانسه را
آلوده كرده است.

نظريه امام موسي صدر درخصوص نحوه روءيت 
هلال ماه

عبدالرحيم اباذري 
اشاره: آنگونه كه فقهاي عظام و مراجع معظم تقليد در كتب
فقهي و رساله هاي عمليه خود آورده اند، براي ثبوت اول 
ماه قمري از چندين شيوه مي توان پيروي نمود: اول آنكه 
خود انسان ماه را روءيت كند; دوم آنكه به گفته عده يا
لوازمي استناد شود، كه يقين آور باشد. سوم آنكه دو مرد
عادل بر مشاهده ماه توسط خود تصريح كنند; اما در عصر
كنوني، مسئله بكلي تفاوت كرده است. پيشرفتهاي 
شگفت انگيزي در عرصه هاي علوم هيئت، نجوم و ستاره شناسي 
پديد آمده اند كه تجربه چند دهه اخير، بر قابل اتكا بودن 
نتايج آن گواهي مي دهند. امروزه حيطه دانش بشري به قدري 
در امر تعيين حركات ستارگان، سيارات، كهكشانها، ارتباط
آنها با يكديگر، و نيز محاسبات دقيق و ظريف پديده هاي 
پيرامون آنان گسترش يافته است، كه انواع خسوف و كسوف را
از سالها پيش از وقوع، با تمامي ويژگي هاي ريز و درشت آن 
پيش بيني، و اعلان مي كنند كه فلان پديده، كي و در
كدامين كشورها، شهرها و آباديها رخ مي دهد; و چند ساعت، 
دقيقه و ثانيه به طول مي انجامد; و دهها خصوصيت ديگر، كه 
همه در وقت مقرر رخ مي دهند. 
به نظر مي رسد كه رجوع به متخصصين فن، با فرض عدم امكان 
روءيت فردي كه در متون فقهي مستحب موءكد شمرده شده است، 
مي تواند به عنوان راه حلي يقين آور و اطمينان بخش، و
مقدم بر رجوع به دو تن شاهد عادل، در امر ثبوت هلال اول 
ماه مورد توجه قرار گيرد. اين مهم، علي رغم نظر رايج، 
گاه به گاه و حتي در سالهاي پيش از انقلاب، مورد تاكيد و
عنايت برخي از شخصيتهاي طراز اول علمي و مذهبي جهان تشيع 
قرار داشته است. 
از آن جمله، شخصيتي كم نظير چون امام موسي صدر است كه در
تمامي ابعاد فقه، اصول، فلسفه و تفسير، يكي از كارشناسان 
ارشد، موضوع شناسان كار آمد و از مجتهدان خوش فكر و
تيزبين حوزه هاي علميه قم و نجف به شمار مي رفته است ; و
در عرصه هاي حكومتي، سياسي، اقتصادي و فرهنگي جوامع 
اسلامي، تجربه هايي گران سنگ اندوخته بود. 
امام موسي صدر با شناخت دقيقي كه از جهان امروز و
اقتضائات زمانه داشت، و به پشتوانه تجربياتي كه طي بيست 
سال رهبري سياسي مذهبي شيعيان لبنان كسب نمود، از نقاط
ضعف و قوت جوامع اسلامي، و كاستي هاي آنها در برخورد با
دنياي غرب، عميقا" آگاه بود. امام موسي صدر با اين بينش 
بود كه به حوادث واقعه نظر مي افكند; و راه حلهايي 
استنباط مي نمود كه در عين انطباق با فقه، اصول و
ارزشهاي اسلامي، زمينه هاي اختلاف در شعائر اسلامي را از
ميان بر مي داشت. 
امام موسي صدر بر اين باور بود كه مي توان با رجوع به 
كارشناسان مورد اعتماد، از زمينه هاي اختلاف كاهيد، و
بيش از پيش بر همدلي و همزباني مسلمانان افزود. سخنان 
ذيل به مناسبت فرا رسيدن عيد سعيد فطر، در يكي از سالهاي 
آغازين دهه 70 ميلادي، توسط ايشان ايراد گرديده است. 
عيد امسال نيز همچون سالهاي قبل با محنت و تاسف كوچكي 
قرين شده است رنج و محنتي كه در خصوص ثبوت عيد فطر و
اطمينان به حلول ماه شوال است. در قديم، روءيت هلال ماه، 
تنها شيوه ممكن براي تعيين آغاز و پايان ماه هاي قمري به 
شمار مي رفت. 
رصدخانه هاي آن زمان - در قياس با امروز- بسيار ابتدايي 
بودند و طبعا" تمام محاسبات رصدكنندگان و منجمان براي 
تعيين موقعيت هاي قمر و نيز شروع در پايان ماه هاي قمري، 
بيشتر براساس حدس و تخمين، استوار بود. 
از آنجا كه اسلام براي ماه مبارك رمضان اهميت ويژه قائل 
بوده و آن را از ديگر ماه ها ممتاز شمرده است، اعتماد به 
وسايل و شيوه هاي قديمي و حدس و گمان محاسباتي منجمان آن 
روزگار را ناكافي دانسته است. فلذا روءيت چشمي هلال و
يقين براساس مشاهده مستقيم را به عنوان تنها وسيله و
شيوه پي بردن و يقين كردن به حلول ماه رمضان و خروج از
آن ضروري دانسته و اعلام كرده است. 
امروزه، اما وسايل و دستگاه هاي علمي و پيشرفته جديد كه 
با دقت بسيار موقعيت و حركت و جايگاه قمر و زاويه آنرا
تعيين و تحديد مي كنند، ديگر جاي شك و ترديدي باقي 
نگذاشته اند، بدين سبب اعتماد به دانش امروز و تجهيزات 
جديد، بهترين شيوه اثبات هلال و حلول ماه نو است، همگان 
مي دانيم كه عدم ثبوت عيد فطر و تاخير در حصول يقين به 
پايان ماه رمضان، چه تالي فاسدهايي را در امور گوناگون 
داشته است. تا آنجا كه تغييرات و تاثيرات منفي در احكام 
محاكم، معاملات مردمي، روابط اقتصادي رسمي و برنامه هاي 
جاري زندگي جامعه سبب شده است كه گاه جبران ناپذير بوده 
است. 
چنين مشكلاتي سبب شده است كه گروهي از علماء، ضرورت 
بهره مندي از تجهيزات پيشرفته علمي و دانش نوين بشري را
مطرح كنند و از ديگران براي استفاده از چنين شيوه اي 
براي ثبوت هلال ماه نو دعوت كنند... 
اين پيشنهاد را در مجمع البحوت الاسلاميه و همچنين مجامع 
لبناني مطرح كرده ام ; يا بايد به تجهيزات و دانش جديد و
قلمرو نجوم اعتماد كنيم ; و بنابراين كارشناسان ذيربط
را دعوت به همكاري نمائيم. زيرا اين متخصصان در تخصص خود
مهارت و توانايي و مسئوليت دارند. همچنانكه، علماي دين 
در علوم معرفتي و تربيت ديني تخصص و مهارت داريم و غالبا
بصيرتي در نجوم و علوم فلكي نداريم. 
اگر به پاسخگويي علوم نوين اعتماد نمائيم، آنگاه جوانان 
و متخصصان علوم فلكي، رسما" موظف مي شوند كه براي 
فراهم آوردن شرايط لازم به منظور نيل به هدف مذكور تلاش 
نمايند. 
در غير اينصورت بايد در جلسه مشتركي به استماع ديده هاي 
شهود بپردازيم و درباره ثبوت هلال عيد تصميم مشتركي 
بگيريم. 
چنانچه اين دو پيشنهاد مدنظر قرار نگيرد، راه ديگري براي 
وحدت زمان و وحدت عيد پيش رو نداريم. 
به هر حال همه ما مسئوليت مشتركي داريم و بر ما و جوانان 
ماست كه از متوليان امور ديني بخواهيم تا در اين زمينه 
تلاش نمايند و عيد سعيدي را براي مسلمانان به ارمغان 
آورند و مشكل هر ساله را به طور اصولي حل كنند. البته به 
غير از اين عالم زمان شناس، شخصيتهاي برجسته حوزوي ديگري 
نيز بوده و هستند كه بدين موضوع اهتمام داشته اند. 
مرحوم آيت الله العظمي حكيم، در پاسخ استفتايي كه از
ايشان به عمل آمد، عمل به نظر متخصصين قابل اعتماد را
جايز شمرده بود يا نقل شده است كه شهيد بزرگوار
آيت الله بهشتي، علي رغم تاكيد و عنايت خاصي كه بر روءيت 
مستقيم ماه داشته اند، در سالهاي اقامت در آلمان، 
به دليل ابري بودن مداوم آسمان و عدم امكان روءيت مستقيم 
ماه، از مراكز پيشرفته نجوم و رصدخانه هاي آن كشور غافل 
نبوده اند. بدين ترتيب كه از روزهاي متمادي پيش از شروع 
ماه مبارك رمضان، به رصدخانه هامبورگ مي رفته اند تا با
استفاده از امكانات و متخصصين آن، دقت تقويم شمال اروپا
را ارزيابي نمايند. اخيرا" نيز آيت الله مكارم شيرازي، 
نظر خود مبني بر ضرورت توجه و ترتيب اثر به نظرات و
محاسبات متخصصين امر را در موضوع ثبوت هلال اول ماه، و
ترجيح آن بر شهادت عدلين، متذكر شدند.

نايب رئيس مجمع حزب الله مجلس: اخبار
مربوط به روند ردصلاحيت داوطلبان 
نگران كننده است

مرعشي: ضروري است رئيس جمهوري به عنوان حافظ حقوق 
مردم و ناظر بر اجراي قانون اساسي از جزئيات برگزاري سالم 
انتخابات اطمينان حاصل نمايد
گروه سياسي: اخبار مربوط به روند تاييدو ردصلاحيت 
كانديداهاي انتخابات مجلس ششم نگران كننده است. 
حسين مرعشي نايب رئيس مجمع حزب الله مجلس در گفتگو با
خبرنگار همشهري ضمن اعلام اين موضوع در باره وضعيت 
ردصلاحيت برخي كانديداهاي انتخابات توسط هياتهاي نظارت 
استانها اظهار كرد: حزب كارگزاران سازندگي از شوراي 
نگهبان انتظار دارد با توجه به صراحت قانوني كه اخيرا" 
به تصويب مجلس شوراي اسلامي رسيد و مجمع تشخيص مصلحت 
نظام آن را تاييد كرد، رسيدگي به صلاحيت ها را رسما" در
چهارچوب قانون لحاظ كند و بر اين نكته توجه داشته باشد
كه هر گونه ردصلاحيت بايد براساس قانون باشد. 
مرعشي افزود: شوراي نگهبان طبيعتا" در همين روند
مي تواند شبهات موجود در جامعه را رفع كند و شبهاتي را
كه در دوره هاي پيشين به واسطه عملكرد اين شورا پديد
آمده و آثار آن همچنان باقي است، از اذهان بزدايد. 
نماينده مردم كرمان در مجلس همچنين در مورد چگونگي 
راهكارهاي قانوني براي برگزاري انتخابات سالم گفت: ما
فكر مي كنيم ميدان رقابت سالم انتخاباتي بايد براي همه 
افراد واجد شرايط باز باشد و تمام كساني كه معتقدند
شايستگي حضور در انتخابات و ورود به مجلس را دارند، اين 
فرصت را در اختيار داشته باشند كه در چهارچوب قانون از
امكانات موجود استفاده كرده و بخت خود را براي پيروزي در
انتخابات بيازمايند. 
عضو شوراي مركزي حزب كارگزاران سازندگي همچنين افزود: در
موقعيت فعلي بر عهده شوراي نگهبان است كه شرايط مطلوبي 
را فراهم آورد تا با مهيابودن فضاي مناسب، مجلسي قوي و
در خدمت مردم شكل بگيرد. 
وي همچنين در خصوص موضوع آيين نامه اجرايي اخير شوراي 
نگهبان كه در بردارنده محتوايي مغاير با مقررات قانوني 
انتخابات است گفت: اين موضوع از موارد نگران كننده اي 
است كه متاسفانه چون هنوز شوراي نگهبان وجود آيين نامه 
مذكور را تكذيب نكرده، عمق نگراني داوطلبان، شخصيت هاي 
مذهبي و اعضاي گروهها و احزاب سياسي دوچندان مي شود. 
مرعشي اضافه كرد: در كنار اين موضوع خبر
ردصلاحيت كردن هاي گسترده در برخي نقاط كشور دامنه اين 
نگراني را گسترش مي دهد و ما اميدواريم شوراي نگهبان با
توجه به اصول قانوني، ديد وسيع و در نظر گرفتن منافع ملي 
كشور در قبال هر نوع اقدام غيرقانوني و ناعادلانه 
موضعگيري نمايد. 
وي در خاتمه گفت: ما همچنين از آقاي خاتمي رئيس محترم 
جمهوري نيز انتظار داريم به عنوان حافظ حقوق مردم و ناظر
بر اجراي قانون اساسي هم خود از بابت برگزاري روند سالم 
انتخابات اطمينان حاصل نمايند و هم مردم را در اين زمينه 
مطمئن كنند.

پيكرهاي شهداي دفاع مقدس در قالب سه 
كاروان به سوي مشهد مقدس تشييع مي شود

گروه سياسي: كميته جستجوي مفقودين ستاد كل نيروهاي مسلح 
روز چهارشنبه اعلام كرد: پيكرهاي مطهر و نوراني 342 تن از
شهداي دفاع مقدس در قالب سه كاروان ازشلمچه(خرمشهر)به 
سوي بارگاه امام هشتم در مشهد مقدس تشييع خواهد شد. اين 
شهدا در قالب كاروانهاي ايمان، جهاد و شهادت از تاريخ 
بيست ودوم تا سي ام دي ماه سال جاري در سه مسير تشييع 
مي شود. اين كميته، يكي از مسيرهاي تشييع پيكر اين شهدا
را شهرهاي اهواز، شوش، انديمشك، اسلام آباد، كرمانشاه، 
همدان، تويسركان، ملاير، اراك، قم و تهران اعلام كرد كه 
پس از انجام مراسم ويژه در تهران از مسير جاده سمنان به 
مشهد مقدس اعزام خواهند شد.

برپايي مراسم سالگرد شهادت فرماندهان 
نيروي هوايي ارتش جمهوري اسلامي ايران

گروه سياسي: آئين بزرگداشت پنجمين سالگرد شهادت سرلشكر
منصور ستاري فرمانده فقيدنيروي هوايي ارتش جمهوري اسلامي 
و جمعي از همرزمان آن شهيد صبح چهارشنبه در مسجدالنبي(ص)
ستاد اين نيرو در تهران برگزار شد سرلشكر ستاري فرمانده 
نيروي هوايي و جمعي از فرماندهان بلندپايه اين نيرو 15
دي ماه سال 1373 در پي سقوط هواپيما در فرودگاه 
شهيدبهشتي اصفهان به درجه رفيع شهادت نايل آمدند. در اين 
مراسم كه سردار سرلشكر رشيد جانشين ستاد فرماندهي كل قوا، 
سرلشكر علي شهبازي فرماندهي كل ارتش، آيت الله قوچاني 
نماينده ولي فقيه درارتش و تعدادي از فرماندهان و
خانواده هاي شهدا حضور داشتند، از مقام شهيدان نيروي 
هوايي تجليل شد.

جلسه مشترك استاندار، مديران كل و
نمايندگان استان تهران با رئيس مجلس

گروه سياسي: جلسه مشترك استاندار، مديران كل و اجرايي و
نمايندگان استان تهران پيش از ظهر ديروز با حضور رئيس 
مجلس شوراي اسلامي تشكيل شد. 
به گزارش اداره كل فرهنگي و روابط عمومي مجلس شوراي 
اسلامي، علي اكبر ناطق نوري در اين جلسه با اشاره به 
وجود برخي مشكلات و كمبودها دراستان تهران بويژه در
بخشهاي فرهنگي، آموزشي و اقتصادي بر جامع نگري ودقت در
بررسي معضلات استان از سوي مديران تاكيد كرد. 
وي با بيان اينكه شهر تهران پيشاني نظام بوده و نيازمند
توجه ويژه است، اظهار داشت: درصورت عدم دقت در مسائل 
تهران اين معضلات تبعات ملي را بدنبال خواهد داشت. 
رئيس مجلس شوراي اسلامي، برخي از ناهنجاريها از جمله فقر، 
اعتياد وانحرافات را يادآور شد و گفت: ريشه اين معضلات 
در نابساماني برنامه ريزي از سوي مديران مي باشد و اميد
است با تشكيل اين جلسات مشترك بين مديران كل و نمايندگان 
استان تهران به نتايج كاربردي در حل اين مشكلات برسيم. 
وي همچنين بر حضور نمايندگان استان تهران در تمامي 
كميسيونهاي تخصصي مجلس و تقسيم مسئوليتها به صورت بخشي 
به منظور حل معضلات و نابسامانيهاي استان تهران تاكيد
كرد. 
آقاي ناطق نوري با اشاره به آغاز بررسي لايحه بودجه سال 
1379 كل كشور در كميسيون اصلي طي روزهاي آينده از
نمايندگان استان تهران خواست به صورت كلي در همه بحثهاي 
مربوط به بخشهاي مختلف اين لايحه حضور داشته باشند و يا
اينكه در يك جلسه خاص تمامي مسائل استان تهران را در
كميسيون اصلي لايحه بودجه مطرح كنند. 
وي در پايان بر ارتباط مستمر بين مديران كل و نمايندگان 
مجلس شوراي اسلامي تاكيد كرد در ابتداي اين جلسه آقاي 
آيت اللهي استاندار تهران از مجموعه مشكلات استان تهران 
گزارشي را ارائه كرد.

با اختصاص خطوط تلفن و فكس وزارت كشور
به پرسش هاي مردم در مورد انتخابات پاسخ 
مي دهد

گروه سياسي: واحد اطلاع رساني و تبليغات ستاد انتخابات 
كشور به منظور اطلاع رساني و آگاهي بخشي به شهروندان 
پيرامون مراحل مختلف انتخابات ششمين دوره مجلس شوراي 
اسلامي، آمادگي خود را براي شنيدن و پاسخگويي به نظرات و
پرسش هاي مردم و داوطلبان اعلام كرد. 
اين واحد با اختصاص دو شماره تلفن 2 و 8860061 و دو
شماره فكس 4 و 8860063 آماده دريافت پيشنهادهاي مردم و
پاسخگويي به شبهات مربوط به امور انتخابات است.

توضيح وزارت كشور درباره يك خبر

روابط عمومي وزارت كشور، ديروز با ارسال نمابري به 
روزنامه هاي كثيرالانتشار اعلام كرد: در پي انتشار متن 
مصاحبه آقاي دكتر علي محقر در جمع خبرنگاران پارلماني 
مطبوعات در روز سه شنبه مورخه 14/10/1378 كه در آن از
قول وي مطالبي درباره امكان اخطار قانوني رياست جمهوري 
اسلامي و نيز نامه وزير كشور به آيت الله جنتي عنوان 
گرديده بود، اصلاحيه ذيل به آگاهي رسانده مي شود: 
1- آنچه كه در خصوص اخطار قانوني رياست جمهوري بيان شده، 
ناظر به بحث مربوط به امكان علني شدن نام راي دهندگان بر
اثر 3 قسمت شدن برگه هاي آراي انتخابات بوده است. 
2- نامه اي از سوي وزارت كشور در خصوص آئين نامه جديد
شوراي نگهبان، خطاب به هيات مركزي نظارت بر انتخابات 
شوراي نگهبان به دبيرخانه آن هيات ارسال گرديده، لذا
ارسال نامه در اين خصوص از جانب وزير كشور به آيت الله 
جنتي صحيح نمي باشد.

دومين اجلاس مجلس خبرگان رهبري هفته 
آينده برگزار مي شود

دبيرخانه مجلس خبرگان رهبري اعلام كرد: دومين اجلاس رسمي 
سومين دوره مجلس خبرگان رهبري، هفته آينده در قم برگزار
مي شود. 
به گزارش اين دبيرخانه، اين اجلاس از بيستم لغايت 
بيست و چهارم ديماه به مدت پنج روز در موءسسه 
دائره لمعارف فقه اسلامي شهر قم برگزارخواهد شد. 
دبيرخانه مجلس خبرگان رهبري از نمايندگان عضو سومين دوره 
مجلس خبرگان خواست تا ساعت 30/8 دقيقه روز دوشنبه 
(20/10/78)در موءسسه مذكور حضوريابند.

در اطلاعيه اي اعلام شد: كميسيون حقوق بشر
اسلامي عملكرد مجلس را بررسي مي كند

گروه سياسي: كميسيون حقوق بشر اسلامي ديروز در
اطلاعيه اي اعلام كرد: عملكرد قوه مقننه در زمينه 
" پيشبرد و حمايت از حقوق بشر" 22 دي ماه جاري با حضور
صاحب نظران و كارشناسان و نمايندگان قواي سه گانه در هتل 
مرمر تهران ارزيابي مي شود. 
در اين اطلاعيه آمده است: در اين جلسه مسايلي از جمله 
حقوق سياسي شهروندان، حقوق فرهنگي و آموزشي، حقوق قضايي 
مردم، حقوق مطبوعات و رسانه هاي گروهي، حقوق زنان و
خانواده، حقوق كودك، حقوق كار و حمايت از آزادي اشتغال و
حقوق بهداشتي درماني موردبررسي قرار مي گيرد. 
در اين جلسه همچنين عملكرد نظارتي مجلس پنجم درجهت 
تحكيم حقوق ملت وجلوگيري از نقض حقوق بشر و عملكرد اين 
مجلس در قبال موازين بين المللي حقوق بشر مورد ارزيابي 
قرارخواهد گرفت. 
كميسيون حقوق بشر اسلامي پيشتر در ادامه برگزاري 
نشست هاي ساليانه تخصصي خود در خصوص ارزيابي عملكرد قواي 
سه گانه درباره پيشبرد و حمايت از حقوق بشر طي نشستي 
عملكرد قوه قضائيه را مورد ارزيابي قرار داد.

سيدحسين موسوي تبريزي: استفاده از نظارت 
استصوابي براي ضايع كردن حقوق حقه 
داوطلبين شايسته نيست

اردبيل- خبرنگار همشهري: آيت الله سيدحسين موسوي تبريزي 
عضو مجمع مدرسين حوزه علميه قم در مسجد گازران اردبيل 
گفت: حضرت امام هرگز آيت الله منتظري را از اظهارنظر در
مسائل سياسي كشور منع نكرد و صرفا" دخالت وي در امور
سياسي را به نفع ايشان ندانست. 
وي افزود: در نامه اي از حضرت امام به آيت الله منتظري 
كه در صحيفه نور نيز موجود مي باشد، امام ضمن ابراز
علاقه به ايشان از وي خواست تا با حضور خويش به درسهاي 
حوزوي رونق خاصي بخشد ولي اين هرگز به معني منع وي از
اظهارنظر در امور سياسي كشور نيست. 
آيت الله سيدحسين موسوي تبريزي با اشاره به ضرورت توسعه 
سياسي در جامعه، تشكيل احزاب در كشور را براي ابراز
عقايد مختلف در جامعه و تحرك سياسي جامعه ضروري خواند و
يادآور شد: نبود احزاب در جامعه، كشور را به ركود و فساد
مي كشاند. 
وي در مورد نظارت استصوابي، وجود نظارت را هم شرعي و هم 
قانوني دانست و افزود: هر چند اين نظارت بايد مقداري نيز
استصوابي باشد ولي استفاده از آن براي اعمال سليقه هاي 
جناحي و ضايع كردن حقوق حقه داوطلبين شايسته نيست. 
وي با اظهار اينكه بين اسلام و دموكراسي تعارضي نيست، 
اظهار داشت: عملكرد امام نشانگر مطابقت كامل اسلاميت و
جمهوريت نظام بود. 
به گفته وي امام حتي ولايت فقيه را نيز منتخب مردم 
مي دانست و صراحتا" اظهار مي داشت: مردم بايد به خبرگان 
راي دهند تا آنان قادر باشند مجتهد عادلي را براي رهبري 
تعيين كنند.

بيانيه حزب اسلامي كار پيرامون برگزاري 
انتخابات مجلس

گروه سياسي: حزب اسلامي كار با صدور بيانيه اي نسبت به 
جناح انحصارطلب بخاطر استفاده از همه ابزارهاي ممكن براي 
حفظ قدرت اعتراض كرد. 
در اين بيانيه آمده است: 
همگان شاهد هستيم كه هر روزي كه به برگزاري انتخابات 
ششمين دوره مجلس شوراي اسلامي نزديكتر مي شويم بخش ديگري 
از پروژه هاي انتخاباتي جناح انحصار، بدون توجه به عواقب
ناشي از آن و با استفاده از همه ابزارهاي ممكن مانند قوه 
قانون گذاري و با هدف حضور در مجلس به هر قيمت ممكن به 
اجرا گذاشته مي شود. 
اين پروژه انتخاباتي كه با كانديد شدن چهره هاي شاخص اين 
جناح در حوزه هاي انتخابيه كوچك آغاز و با طرح هايي 
همچون تغيير در تعرفه هاي راي با هدف علني شدن آرا و
شناسايي راي دهندگان براي جلب آراء ايشان و يا عدم 
مشاركت در انتخابات، افزايش تعداد ناظران شوراي نگهبان 
بر صندوق هاي راي، واگذاري اختيار عزل فرمانداران به 
هيات نظارت، پيشنهاد افزايش سن راي دهندگان با هدف كاهش 
صورت كسر انتخاباتي، پيشنهاد كاهش نصاب لازم براي ورود
به مجلس از 33درصد به 20 درصد، طرح تغيير قانون مطبوعات 
با هدف كمرنگ كردن حضور اين ركن در زمينه اطلاع رساني 
ادامه يافت و نهايتا" منجر به ارايه و تصويب طرح حذف 
استفاده از پوسترهاي تبليغاتي شد. 
هرچند كه برخي از طرح هاي فوق به علت صراحت مخالفت با
قانون مورد تاييد شوراي نگهبان قرار نگرفت اما آنچه با
اندكي تامل در اين پروژه انتخاباتي جلبتوجه مي نمايد
تلاش در جهت اهدافي چون كاهش مشاركت مردم در انتخابات 
عليرغم تاكيد مقام معظم رهبري و ورود به مجلس حتي به 
قيمت ناديده انگاشتن حقوق اساسي مردم مي باشد.

مردي كه مثل خودش بود

نصرالله حدادي 
با خواندن مطلب" مردي مختصر كه خلاصه خود بود" در شماره 
2015، /سه شنبه 7 دي /78، ص هفت روزنامه همشهري، تاسف 
خوردم كه چرا بايد نويسنده اي، به صرف آشنايي اندك 
درباره مردي كه تنها يك ماه قبل روي در نقاب خاك كشيده، 
قلم فرسايي كند و وي را" مردي مختصر" بنامد و او را
" خلاصه خودش "بداند! 
شهري اصلا" خلاصه نبود اثر سترگ و به ياد ماندني او
" طهران قديم "سند هويت مردم تهران است. 
آقاي برآبادي كه مدعي اند سال 1347 شهري را
مي شناخته اند، او را عاقله مردي چهل و چند ساله 
مي نامند و حال آن كه شهري در سال 1293 به دنيا آمد و در
آن سال 54 ساله بود و حداقل ده سال بيشتر از تخمين آقاي 
برآبادي سن داشت. شهري اصلا" گوشه گير و خجالتي نبود و
دليل آن هم آشنايي با مشاغل بسياري بود كه بعدها در
" تهران در قرن سيزدهم "به قلم آورد. چگونه ممكن است فردي 
گوشه گير و خجالتي باشد و اين همه اطلاعات از زندگي عادي 
و روزمره مردم داشته باشد؟ اتفاقا" بر عكس، شهري آدمي 
بود با روابط عمومي خوب و بسيار خوش رو. گنجينه اي كه او
در سينه داشت، فقط در ارتباط با مردم گردمي آمد، كه آمد. 
تنها نكته درست آقاي برآبادي، كناره گيري شهري از مجالس 
روشنفكري بود. او كه اصلا" اهل سياست نبود، به قول خودش 
" با اين بازي ها" كاري نداشت و كار خودش را مي كرد. 
نگارنده كه از سال 64 تا واپسين روزهاي حياتش به همراه 
او بودم، بر خلاف "اشاره "نويس روزنامه همشهري كه كار
جعفر شهري را به "همان سادگي كه استاد شهري به شرح ايام 
تهران قديم پرداخت "مي داند بارها شاهد بودم كه در سنين 
بالاي هفتاد، چگونه از جسم و جان مايه گذاشت تا تهران در
قرن سيزدهم را بيافريند. كار شهري نه تنها ساده نبود، 
بلكه به قيمت از دست رفتن تدريجي بينايي اش نيز تمام شد. 
درست است كه شهري تحصيلات آكادميك نداشت و با شيوه هاي 
مدرن تاريخ نويسي آشنا نبود، اما آنچه كه او برجاي گذاشت، 
گنجينه اي بي نظير است كه فقط بايد با اثري هم سنگ خودش 
مقايسه شود. آثار شهري خصوصيات "مختص به خود" را دارد و
بايد با سنگ محك خود مورد نقد و بررسي قرار گيرد. شهري 
رمان" شكر تلخ "را به خاطر آن كه داستان زندگي خودش بود، 
دوست داشت و به ياد دارم سال 1370 به هنگام بازبيني 
دوباره رمان "گزنه "كه جلد دوم شكر تلخ است، از يادآوري 
صحنه هاي تلخ زندگي اش آن چنان منقلب شده كه كار به 
بيمارستان كشيد. 
مهمترين اثر شهري همانا" گوشه اي از تاريخ اجتماعي 
طهران قديم "و" تهران در قرن سيزدهم "است و همان گونه كه 
" اشاره "نويس روزنامه همشهري به درستي اشاره كرده اند با
وسواس، موشكافي، دقت و ريزبيني خاصي نوشته شده و به 
يادگار به نسل ما رسيده است. 
چه خوب بود نويسنده حداقل تا چهلم آن روانشاد- كه روز
5شنبه 16 دي ماه است - دست نگاه مي داشت و آن گاه اين 
مطلب را به چاپ مي رساند.

پالايشگاه نفت درداخل شهرري !

زماني نه چندان دور پالايشگاه جاده قم - شهرري خارج از
شهر واقع بود و دغدغه اي براي ساكنان شهرري و حومه آن 
نداشت ولي در حال حاضر شهرري و كهريزك و باقرآباد در
روند توسعه شهري رشد چشمگيري يافته اند و پالايشگاه را
در محاصره خود قرار داده اند. 
هواي شهرري كه زماني پاك و مطبوع بود اينك به علت تردد
وسايل حمل و نقل سبك و سنگين آلوده و آلودگي ناشي از
پالايشگاه هم برآن افزوده شده است، اينجانب ساكن كوي 13
آبان واقع در منطقه 20 شهرداري تهران هستم اين منطقه 
تقريبا" نسبت به شهرري از پالايشگاه فاصله بيشتري دارد، 
اما بوي نامطبوع محصول توليدي پالايشگاه مخصوصا" شب
هنگام آزاردهنده و هواي محيط را غيرقابل تنفس مي كند كه 
مسلما" ساكنان اطراف پالايشگاه در وضع بدتري قرار دارند. 
بنابر اين با توجه به گسترش و توسعه شهري و شهرسازي بايد
پالايشگاه نيز تغيير مكان بدهد ولي تا آن زمان از
مسئولين امر تقاضا مي شود براي آسايش اهالي اين مناطق 
ترتيبي اتخاذ كنند كه از آلودگي هوا كاسته شود. 
تقي زاده

سفر طولاني و باقي قضايا... !

در جامعه قانونمند يك شهروند انتظار دارد به ميزان پولي 
كه مي پردازد خدمات مناسبي دريافت كند. اما ظاهرا" در
جامعه ما در برخي موارد تناسبي بين پولي كه مي پردازي و
خدمتي كه دريافت مي كني(اگر اصولا" خدمتي دريافت بكني !)
وجود ندارد. چطور؟ يك نمونه را يادآوري مي كنم: 
احتمالا" شما هم با اتوبوسهاي شركت "س - س "مسافرت 
كرده ايد و بهاي 5/1 برابر بليط آن را هم پرداخت 
كرده ايد و لابد با خود گفته ايد سرويسهاي بهتر، بيسكويت 
و نوشابه ! و از اين قبيل امور ارزش اين پول را دارد. من 
هم همين فكر را مي كردم ولي در مورد اتوبوسهاي اين شركت 
در مسير نجف آباد به تهران وضع كمي متفاوت است. اگر
احيانا" زمستان قصد مسافرت داشته باشيد ناچاريد سرما را
تحمل كنيد، چون راننده دلش نمي خواهد بخاري را روشن كند. 
برعكس در تابستان بايد گرما را تحمل كنيد چرا كه ظاهرا" 
كولر خراب است. هميشه هم لازم نيست فيلم ببينيد، بعضي 
وقتها موسيقي كافي است. پذيرايي هم كه اصلا" مهم نيست و
مي شود گاهي آن را فراموش كرد! 
با تمام اين اوصاف به صرف اينكه مقصد اين اتوبوسها ميدان 
آرژانتين بود و ما مجبور نبوديم چند برابر بهاي بليط
كرايه تاكسي بدهيم تا به منزل برويم، تمام سختيهاي فوق 
را تحمل مي كرديم تا اينكه مثل خيلي از مشتاقان ديگر
براي تماشاي خورشيد گرفتگي به نجف آباد رفتيم. البته 
خوشبختانه چون خارجي نبوديم از حمله بعضيها در امان 
مانديم! ولي وقتي با بليط ساعت 45/10بامداد به مقصد
ميدان آرژانتين حركت كرديم، صبح روز بعد خود را در
ترمينال جنوب ديدم و هرچه اعتراض كردم كه بليط من به 
مقصد ميدان آرژانتين است راننده اهميتي نداد و حتي حاضر
نشد كرايه تاكسي مرا تا مقصد بپردازد. همان موقع با خود
گفتم اگر خانمي تنها و ناآشنا با ترمينال جنوب كه 
آشنايانش در ميدان آرژانتين منتظر او هستند جاي من بود
چه اتفاقي مي افتاد. 
مهدي زائري

كوتاه از ميان نامه ها

شبكه راديويي خاش 
به علت كيفيت نامطلوب صداي شبكه سراسري مردم خاش از
شنيدن برنامه هاي شبكه سراسري، محروم هستند. در اين شهر
شبكه استاني(راديو)به طور مستقل وجود ندارد و مركز
استان با قطع برنامه هاي سراسري راديو(جز اخبار)اقدام 
به پخش برنامه هاي استاني مي كند. 
با توجه به هم مرز بودن استان ما با كشورهاي همسايه و
دريافت امواج راديويي مسموم كننده، مردم خاش از مسئولان 
صداوسيماي جمهوري اسلامي درخواست مي كنند نسبت به 
راه اندازي شبكه استاني مجزا(موج اف. ام)و ساير
شبكه هاي راديويي كه مورد توقع اين مرزداران غيور است، 
اقدام شود. 
محمد امين شهنوازي - خاش 
از استخدام پسرم عذر مي خواهند
همسرم بازنشسته بخش خاك شناسي راه و ترابري استان 
كرمانشاه است و با حقوق اندك بازنشستگي ايام را سپري 
مي كنيم. در سال 1375 پسرم در رشته كارداني ساختمان 
فارغ التحصيل شد. مشكل نظام وظيفه هم ندارد اما از آن 
تاريخ تاكنون به هر يك از ادارات و سازمان ها براي 
استخدام مراجعه كرده است - حتي اداره خاك شناسي - از
استخدام پسرم عذر مي خواهند تقاضا دارم در صورت امكان در
حق فرزندم مساعدت شود. 
مليحه قلخاني - كرمانشاه 
جاده رامهرمز- ايذه نياز به بازسازي دارد
شهرستان رامهرمزدر 100 كيلومتري اهواز، مركز استان 
خوزستان فاقد جاده هاي ارتباطي استاندارد است. يكي از
جاده هاي مهم ارتباطي اين شهرستان جاده رامهرمز- با غلمك - 
ايذه مي باشد كه از اين مسير اكثر خودروها به مقصد
استان چهارمحال و اصفهان در رفت وآمد هستند و همچنين به 
علت احداث شركت سيمان در مسير اين جاده، خودروهاي 
سنگين تردد زيادي در اين جاده دارند. جاده داراي پيچ و
خم هاي فراواني است و دره هاي زيادي با شيب تند در آن 
وجود دارد كه هرازگاهي حوادث غم انگيزي را به وجود
مي آورد. براي بهينه سازي اين جاده بارها وزير راه و
ترابري سابق و فعلي قول مساعد داده اند تا به ترميم 
اساسي اين جاده اقدام نمايند ولي متاسفانه با وجود
پيگيريهاي زياد هيچگونه اقدامي در اين خصوص به عمل 
نيامده است. 
شهروند رامهرمز
شوراي اسلامي شهر تهران و آلودگي هوا
مي خواستم يادآور شوم كه هواي تهران آلوده و غيرقابل 
تنفس است. شوراي شهر تهران كه باآراءبالاي مردم 
انتخاب شد در مورد اين ابتدايي ترين غريزه بشري كه نفس 
كشيدن است كاملا" منفعل به نظر مي رسد. جايي خواندم كه 1
ميليارد دلار هزينه فيلترهاي تصفيه خودروها خواهد بود. 
كدام خرجي واجبتر از رساندن اكسيژن به ريه ها و سلولهاي 
مغز شهروندان در پايتخت كشور مي باشد؟ آرزو مي كنم اعضاي 
شوراي اسلامي شهر تهران كه از افراد متعهد و فرهيخته اي 
هستند نسبت به اين مهم تصميمات قاطع و فوري اتخاذ كنند. 
شريفي- تهران 
حرمت دانشگاه هاي دولتي 
در برنامه تلويزيوني آفرينش كه سه شنبه شب(28/7/78)از
شبكه اول پخش شد مسئولان دانشگاه آزاد امكانات زياد
دانشگاه آزادرا به رخ دانشگاه هاي دولتي كشاندند و
مدعي شدند كه دستگاه ها و تجهيزات دانشگاه آزاد در هيچ 
يك از دانشگاه هاي دولتي موجود نمي باشد اما ايشان 
به اين نكته اشاره نكردند كه اين تجهيزات و امكانات 
صدالبته با پول دانشجوياني كه با هزاران خون دل تهيه 
مي كنند، فراهم شده است. ضمنا" وزير محترم آموزش عالي 
نبايد اجازه دهند اين قدر حرمت و اعتبار دانشگاه هاي 
دولتي شكسته شود. 
رضا بيطالزاده - بروجرد
حيف از وقتي كه تلف شد! 
طول طرح پزشكان از 5 به 2 سال و تكميل امتياز از 420 به 
200 كاهش يافته و(25 و 200420)شده است. پزشكان عمومي 
كه 5 سال خدمت كرده اند و 420 امتياز كسب نموده اند و
جهت اخذ مدارك خود از وزارت بهداشت، درمان و آموزش پزشكي 
مبلغ زيادي را پرداخته اند و براي كسب مجوز پروانه مطب
420 امتياز و 5 سال را در بدترين و دورترين نقطه و در
وضع بدمعيشتي به سر برده اند با اشخاصي كه 2 سال طرح و
200 امتياز مي گذرانند چه فرق و اختلافي دارند و امتيازي 
قايل هستند؟ پيامبراكرم(ص)حرمت عمر و وقت و زمان را
بالاتر از حرمت مال مي دانند، آيا وقت پزشكان عمومي را
كه به اين شكل تلف شده است مي توان جبران كرد و مقداري 
از عمر رفته را به آنان برگردانيم؟ دليل همه اينها اين 
است كه ما به كلام رسول اكرم(ص)توجه نداريم و از حكمت 
آن حضرت پيروي نمي كنيم لطفا" مسئولين جواب بدهند. 
دكتر كيوان مهر- ه- 
كشاورزان از كشت مكانيزه استقبال مي كنند اما... 
از قول وزير محترم صنايع گفته شده است كه مجتمع 
تراكتورسازي ايران توان توليد سالانه بيست هزار دستگاه 
تراكتور را دارد ولي در حال حاضر اين كارخانه با يك 
چهارم ظرفيت خود فعاليت مي كند كه يكي از دلايل اين كاهش 
توليد، عدم استقبال كشاورزان از كشت مكانيزه مي باشد
(همشهري 11/4/77)
همچنين حدود دوسالي است كه حداقل 500 نفر از كشاورزان 
منطقه پارس آباد مغان كه يكي از قطبهاي مهم كشاورزي كشور
است، متقاضي خريد تراكتور هستند ولي در اين دو سال 
هيچكدام موفق به گرفتن تراكتور نشده اند. آيا اين را
مي توان به عدم استقبال كشاورزان از كشت مكانيزه توجيه 
كرد يا كم لطفي مسئولان امر است؟
فيروز بهشتي از پارس آباد مغان 
نانوايي هاي اصفهان و مشكل پول خرد
طبق مصوبه شوراي آرد و نان نرخ هر دانه نان ماشيني كه 
هرچانه آن 250 گرم وزن داشته باشد 55 ريال است. با توجه 
به كمبود پول خرد در نانوايي هاي سطح شهر برخي از
نانوايي ها بقيه پول خرد را پس نمي دهند و چون با
اعتراض مردم روبه رو نمي شوند به اين كار خود ادامه 
مي دهند. مثل در قبال 1000 ريال 18 عدد نان مي دهند كه 
10 ريال باقي مي ماند از مسئولان عزيز تقاضا دارم يا
نرخ نان را تصحيح كنند و از 55 ريال به 50 ريال يا 60
ريال تغيير دهند يا دستور كتبي به تمامي نانوايان ابلاغ 
كنند كه در قبال مابقي پول مردم يا نان يا بليت اتوبوس 
واحد يا پول خرد بدهند. 
احسان خسروي دهقي از اصفهان 
افزايش قيمت خدمات پستي 
شهريور ماه امسال روابط عمومي شركت پست ليست قيمت خدمات 
پستي را اعلام كرده بود كه در نيازمندي هاي همشهري چاپ 
شده بود اما دواير پستي قيمتي گاه تا 5 برابر تعرفه 
يادشده از فرستندگان مرسوله هاي پستي دريافت مي كنند به 
عنوان مثال: 
يك بسته كوچك شهري تا دو كيلو كه 500 ريال تعيين شده است، 
اما پايين ترين قيمت خدمات پستي براي فرستنده همين بسته 
كوچك شهري تا دو كيلو عبارت است از: - 600 ريال هزينه 
پست- 1000 ريال هزينه سفارشي اجباري - 900 ريال هزينه 
لفاف بندي اجباري 
همينطور ديگر قيمت هاي ليست نيز با هزينه پستي، هنگام 
فرستادن همخواني ندارد. اگر اين چنين چرتكه انداختني از
طرف يك شركت خصوصي يا شخصي مي بود اتهام كلاهبرداري 
مي زدند! لطفا" روابط عمومي شركت پست پاسخگو شود. 
پاكزاد
قابل توجه شركت واحد اتوبوسراني منطقه يك 
خط 137 ميدان اختياريه - سوهانك كه از سالهاي قبل فعال 
است چون در سالهاي گذشته در مسير رفت آمد تعيين شده 
ساكنان زيادي نبودند با 4 يا 5 دستگاه اتوبوس مسافران را
جابجا مي كرد ولي اكنون با اضافه شدن آپارتمانهاي 15
طبقه ضلع شمالي ميدان نوبنياد، خيابان شهيد لنگري و
گسترش محدوده اقدسيه و اراج و ازگل كه داراي شهركهاي 
زيادي شده اند(شهرك گلها، شهرك طالقاني، شهرك نفت و
شهرك محلاتي)و محله ميني سيتي و شهركهاي اطراف سوهانك 
كه از اين خط استفاده مي كنند با داشتن 5 دستگاه اتوبوس 
در زمان صبح تا بعد از ظهر(از ساعت 16 به بعد هم كه فقط
2 دستگاه اتوبوس فعاليت دارند)جوابگوي سيل جمعيت منطقه 
نيست لذا از مسئولان محترم تقاضا مي شود فكري به حال اين 
مسير بكنند و با اضافه كردن به تعداد اتوبوسهاي موجود
اين خط، مشكل اهالي را حل نمايند. 
حسينعلي انصاري - ساكن اراج

جايگاه كشتي ايران را در جهان از دست 
ندهيد

چرا كشتي گيران خارجي از" جام تختي "استقبال نمي كنند!؟

با توجه به كمبود چهره هاي مطرح كشتي دنيا در نوزدهمين 
دوره مسابقه هاي كشتي آزاد" جام تختي "چنين به نظر مي 
رسد كه پيكارهاي حساس مدعيان داخلي اين رشته از جمله 
فاكتورهاي مثبت اين رويداد بين المللي باشد. "علي اكبر
نژاد" و" امير توكليان "دو مدعي در وزن 69 كيلو گرم به 
همراه" اكبر فلاح "چهره هاي سرشناس حاضر در اين دوره 
هستند. 
گروه ورزشي: ديروز آمريكايي ها اسامي كشتي گيران اعزامي 
خود به ايران براي شركت در نوزدهمين دوره پيكارهاي "جام 
تختي" را به فدراسيون كشتي مخابره كردند و همانطور كه 
انتظار مي رفت در ليست ارسالي هيچ نام و نشاني از نفرات 
شاخص و مطرح كشتي اين كشور در ميان نيست و با توجه به 
اينكه به دليل غيبت تيم هاي مطرح در اين دوره كه عدم 
حضور خود را كتبا" اعلام كرده اند، رقابت هاي "جام تختي "
از حد و استانداردهاي يك مسابقه بين المللي خيلي كمتر
شده است، حركت تازه مهم ترين ميهمان خارجي اين مسابقه ها
در حقيقت بدترين خبر در حاشيه برگزاري اين مبارزه هاست. 
و تازه هيچ معلوم نيست كه تيم هاي ديگر ميهمان يعني چين، 
قزاقستان و تركيه كه اعلام حضور كرده اند، در چه حد و
تواني، خود را در" جام تختي "نشان مي دهند! كه از همين 
حالا مشخص است كه اين تيم ها هم آنطور كه بايد و شايد با
تركيبي ايده آل در صحنه رقابت ها حاضر نخواهند شد! حال 
به راستي بايد پرسيد كه ريشه اين درد كهنه و مزمن در
چيست!؟ آيا برگزاري چنين مسابقه اي در چنين سطحي در شان 
و لياقت كشتي كشوري است كه در صحنه گيتي همواره يك مدعي 
طراز اول است. آنچه كه در گذشته شنيده مي شد اين بود كه 
زمان برگزاري مسابقه هاي "جام تختي "مناسب نبوده و از
جوائز نقدي هم برخوردار نيست. 
خوب امسال كه زمان آن تغيير كرده و جايزه نقدي هم در نظر
گرفته شده، پس چرا باز هم استقبال كم است و حتي از
دوره هاي قبل هم كشتي گيران كمتر ميل و رغبت شركت در اين 
جام از خود نشان مي دهند. هر كس به زعم خود درباره اين 
موضوع انديشه و فكري در سر دارد، اما حقيقت اين است كه 
حل اين معماي لاينحل در گرو پيداكردن جوابهاي صحيحي 
درباره اين چيزها نيست. براي پيدا كردن راه چاره و
صادقانه عمل كردن بايد واقع بينانه تر به اين مشكل 
نگريست. واقعيت امر اين است كه كشتي ما چند سال است كه 
در مجموعه رايزني ها و عملكردهاي برون مرزي خود دچار
ضعف ها و مشكلات اساسي است. در نوع ارتباط مردان مسئول 
ما با همتاهاي همطرازشان در سطوح مختلف بين المللي 
تماس ها كاملا" يكسويه و از موضع انفعالي است. 
شايد حفظ موقعيت و ترس از دست دادن امتيازات و رتبه هاي 
گرفته شده اين آقايان را به چنين مرحله اي كشانده است. 
لاجرم در چنين حالتي كه هر كس به فكر حفظ موقعيت و مقام 
خود است، آنچه كه مظلوم و بي پناه باقي مي ماند، كشتي و
كشتي گير است و چه فكر ساده لوحانه اي است كه ما در چنين 
وارونگي هايي منتظر برگزاري مسابقاتي در حد مقام و منزلت 
كشتي ايران باشيم. 
اسامي كشتي گيران آمريكا
در" جام تختي "
فدراسيون كشتي ديروز اعلام كرد: از سوي فدراسيون كشتي 
آمريكا، اسامي اعضاي تيم هاي كشتي آزاد و فرنگي آمريكا
براي شركت در نوزدهمين دوره مسابقه هاي بين المللي كشتي 
آزاد و فرنگي جام تختي در ايران اعلام شد. 
در اين مسابقه ها كه طي روزهاي 28 دي ماه تا اول بهمن 
ماه در شهر قزوين برگزار خواهد شد، آمريكا در رشته كشتي 
آزاد با هشت نفر كشتي گير و در رشته كشتي فرنگي با سه 
نفر كشتي گير شركت خواهد كرد. 
اسامي كشتي گيران آمريكا كه براي شركت در مسابقه هاي 
بين المللي كشتي جام تختي قرار است روز 26 دي ماه جاري 
وارد تهران شوند، به اين شرح اعلام شد: 
كشتي آزاد: 
54 كيلوگرم: لورا سلي 
58 كيلوگرم: اريگ گررو
63 كيلوگرم: ليشان چارلز
69 كيلوگرم: كريس بونو
76 كيلوگرم: فرانك تريك 
85 كيلوگرم: چارلز بوتون 
97 كيلوگرم: لي فولهارت 
130 كيلوگرم: تولي تامپسون 
كشتي فرنگي: 
85 كيلوگرم: دان هندرسون 
97 كيلوگرم: رندي كوچر
130 كيلوگرم: مت(سيامك)غفاري 
همراهان: 
جو سي(مربي تيم كشتي آزاد)، آناتولي پترسون(مربي تيم 
كشتي فرنگي)، روبرت هيز(پزشك)و تام كلارك(همراه)
20 كشتي گير ايراني به "فيلا" معرفي شدند
از سوي فدراسيون كشتي، اسامي 10 كشتي گير آزادكار و 10
كشتي گير فرنگي كار برتر ايران در سال 1999 براي درج در
بولتن فدراسيون بين المللي كشتي به فيلا اعلام شد. 
اسامي اين كشتي گيران از اين قرار است: 
كشتي آزاد: 
عليرضا حيدري، عليرضا دبير، عباس جديدي، غلامرضا محمدي، 
بهرام عابدي، مهدي نيك منش، محمد طلايي، امير توكليان، 
ياسر نورزايي و محمدجواد راسخي 
كشتي فرنگي: 
پرويز زيدوند، علي اشكاني، مهدي نصيري، عليرضا غريبي، 
مهدي شربياني، مهدي سبزعلي، حسن رنگرز، سيدحسين مرعشيان، 
رسول جزيني و مهدي كريمي.

يازده تيم خارجي در رقابت هاي پينگ پنگ 
دهه فجر

گروه ورزشي: هفدهمين دوره مسابقه هاي بين المللي پينگ 
پنگ گراميداشت دهه مبارك فجردر روزهاي پنجم تا هشتم بهمن 
ماه سال آينده در مجتمع فرهنگي ورزشي هلال احمر شهرستان 
قزوين برگزار مي شود. 
فدراسيون پينگ پنگ از كشورهاي ازبكستان، تركمنستان، چين، 
كره شمالي، ارمنستان، قرقيزستان، سوريه، قطر، پاكستان، 
قزاقستان وهند براي شركت در اين مسابقه ها دعوت كرده است. 
3 تيم باشگاهي و تيم منتخب پينگ پنگ قزوين به عنوان 
نمايندگان ايران در اين مسابقه ها كه در رده هاي انفرادي، 
دونفره و تيمي برگزار مي شود، شركت خواهند كرد. 
در خلال برگزاري اين پيكارها، رقابت هايي در رده هاي 
سني نوجوانان، جوانان، زير 20 سال و پيشكسوتان نيز برگزار
خواهد شد.

بازي خداحافظي نادر محمدخاني مقابل 
ستارگان آسيا

گروه ورزشي: فدراسيون فوتبال اعلام كرد: "نادر محمدخاني "
بازيكن باسابقه تيم ملي فوتبال ايران، آخرين بازي ملي 
خود را در ديدار تيم ملي فوتبال كشورمان با ستارگان آسيا
در تهران برگزار مي كند. 
اين ديدار روز جمعه اول بهمن ماه سال جاري در ورزشگاه 
آزادي تهران برگزار مي شود و در پايان اين بازي از
" محمدخاني "تجليل خواهد شد. محمدخاني در ديدار ايران با
يوگسلاوي در چارچوب جام جهاني فرانسه كاپيتان تيم ملي 
فوتبال كشورمان بود.

جهان پهلوان تختي تو هنوز تاريخدار اين 
خاكي!

گروه ورزشي: دروازه خورشيد اينك به روي تو گشوده است. باغ 
ايزدان را گسترده بين. در پيرامون تو درختچه هاي سرسبز
با ميوه هاي گوهرين فراروئيده اند. خارها همه از زمرد و
گ ون ها همه دلربا. 
آن زندگي رفت... نه... تو رفتي.. با باد بر چهره دريا
بوسه زدي تو به گردش ستاره و ماه رفتي.. خاك ديدگان ترا
براي هميشه خاموش نخواهد گذاشت. رنجها را فراموش خواهي 
كرد. از تو نهالي نه درختي تنومند حالا برجا مانده است، 
او آشناي توست او حكايت اسطوره اي است كه رفت. بگذار هر
چه مي خواهند بگويند بگذار از خاك تو نيز بترسند. مبادا
هراسي به دل راه دهي خداوند آدميزاد را آفريد و مرگ را
بهره او ساخت. 
خويشتن را درياب... پهلوان، بگذار روحت از هر آنچه 
نيكوست انباشته شود. شادباش. دست فرزندت را كه به دست 
پدر مي آويزد بر دل بگذار و به سينه بفشار تا شادمانه 
شود. 
پهلوان... به ديار خود بازگرد به سرزمين ايران به خاكت 
بوسه زن، آرام گير و هر دم، گذر زندگي دوم را با لبخندي 
پذيرا شو، زيرا اين نيز بخشي از سرنوشت مردمان است. 
هيچ داني كه چسان بايد به كران ديگر درآمد. چون تو
فرورفتي نيك داني كه انديشه مردم داري چه فردوسي مي سازد، 
چه ترنمي در پي دارد و چه شعري در غزل مي سرايد. 
نيك بر همه بنگر، پهلوان نيك بر آنچه از تو بر يادگار
مانده. هراسي نيست، تو هنوز تاريخ دار اين خاكي.

پايان جشنواره فرهنگي ورزشي دانشجويان 
سراسر كشور

گروه ورزشي: دومين جشنواره فرهنگي ورزشي ورزشكاران منتخب
دانشگاهها(يادواره شهداي دانشجو)به ميزباني اداره كل 
تربيت بدني دانشگاه آزاد اسلامي در 7 رشته ورزشي برگزار
شد كه در پايان رقابت هاي تنيس روي ميز(پسران)دانشگاه 
آزاد اسلامي واحد قزوين، در بدمينتون(پسران)دانشگاه 
آزاد اسلامي واحد تهران مركز، در بدمينتون(دختران)
دانشگاه آزاد اسلامي واحد تهران مركز، در تنيس روي ميز
(دختران)دانشگاه آزاد اسلامي واحد كرج، در آمادگي 
جسماني(دختران)دانشكده تربيت بدني دانشگاه تهران، در
تيراندازي(دختران)و در دو رشته تفنگ بادي و تپانچه 
بادي دانشگاه علامه طباطبايي و در تيراندازي(پسران)
دانشگاه علم و صنعت به مقام قهرماني دست يافتند. مديريت 
صحيح در برگزاري منظم اين رقابت ها و تهيه امكانات مكفي 
براي شركت كنندگان در كليه محل هاي برگزاري از جمله نكات 
قابل توجه در اين جشنواره بود.

تقدير رئيس فدراسيون فوتبال آمريكا از
ايران

گروه ورزشي: "باب كانتيگوگوليا" رئيس فدراسيون فوتبال 
آمريكا اعلام كرد كه بازي با ايران هيچگونه جنبه سياسي 
ندارد و تيم آمريكا صرفا" به عنوان يك بازي تداركاتي به 
اين ديدار مي نگرد. 
وي در ادامه گفت: هدف از ترتيب دادن چنين مسابقه اي 
ارتقاء روحيه ورزشكاران و فرصتي براي تبادل منش هاي 
انساني است. تيم ايران به دليل درخشش در رقابت هاي جام 
جهاني 98 فرانسه در برنامه ديدارهاي تداركاتي تيم ملي 
آمريكا گنجانده شد و فكر مي كنم فوتبال ايران استحقاق 
چنين توجهي را در بقيه كشورها نيز داشته باشد.


<مقاله>

شبكه هاي استاني صدا و ويژگي برنامه سازان

* طبق اعلام يونسكو، ايران با 17 شبكه استاني صدا، در
بين كشورهاي جهان از نظر تعداد شبكه هاي راديويي 
سراسري و محلي در جايگاه 161 ايستاده است. 
شبكه هاي استاني، در ايران اصطلاحا" به مراكز صداوسيمايي 
گفته مي شود كه داراي سازمان حرفه اي اند و هدف اصلي 
آنها تامين بخشي از نيازهاي رسانه اي مخاطباني است كه 
مقيم حوزه جغرافيايي مربوطه هستند و معمولا" دامنه آنها
نيز محدودتر از سطح ملي است. كارشناسان علوم ارتباطات و
پژوهشگران حوزه رسانه ها، معتقدند برنامه سازي در حوزه 
رويدادهاي محلي، بايد در برگيرنده ارزشهاي مناسب
جغرافيايي محلي باشد بنابراين، وظايف تهيه كنندگان 
برنامه هاي محلي صدا، بسيار سنگين است. آنها نمايندگان 
رسانه فراگيري هستند كه اكثريت مردم منطقه، بويژه اقليت 
هوشيار را مورد هدف قرار مي دهند و از طريق همين اقليت 
روشنفكر و هوشيار، مجراي ارتباطي خويش با عامه مردم را
برقرار مي كنند. در واقع، متخصصان و كارشناسان اين حرفه، 
سازندگان پل ارتباطي بين مردم منطقه و ساكنان ساير نقاط
كشور هستند. اينان مانند سفيراني هستند كه پيام هاي دو
طرف را مبادله مي كنند. تهيه كنندگان محلي شبكه هاي 
استاني صدا، وظيفه دارند علاوه بر شناسايي عميق فرهنگ 
بومي، در بسط و گسترش آن نيز بكوشند; بنابراين، يكي از
ويژگيهاي شبكه هاي استاني، اين است كه تهيه كنندگان آن 
بايد علاوه بر يادگيري شيوه هاي ارتباطي در دانش هاي 
تخصصي، همچون جامعه شناسي، علوم اجتماعي، روانشناسي و
نظريه هاي ارتباطي، مخاطب خويش را كه معمولا" ساكن منطقه 
جغرافيايي خاصي است، شناسايي و در جهت جلب مشاركت آنها
اقدام كنند در همين راستا، مقوله مخاطبشناسي در
ارتباطات مورد توجه تهيه كنندگان برنامه هاي شبكه هاي 
استاني صدا قرار مي گيرد. 
مخاطب شناسي در رسانه ها، بويژه راديو، يكي از مباحث مهم 
و تئوريك مطرح در علوم ارتباطات اجتماعي است كه مي توان 
اصول و كاركردهاي ويژه محلي آن را در استانها مشخص كرد. 
همچنين كارشناسان علوم ارتباطات، عقيده دارند كه تهيه 
كنندگان برنامه هاي شبكه استاني، بايد گزارشگران مسلط و
زبده اي را به كار گيرند كه با ويژگيهاي بومي نيز آشنايي 
كامل داشته باشند. امروزه گزارش زنده، يكي از برنامه هاي 
جالب و پرشنونده در راديوهاي محلي است گزارش زنده، همان 
گزارش لحظه به لحظه از صحنه هاي جالب و به ياد ماندني 
خوشايند و يا ناخوشايند است كه بايد گزارشگر با مطالعه 
قبلي و اطلاعات كافي، در محل حادثه و يا در محل رخداد
حضور يابد و با زيركي و كنترل احساسات، بدون كم و كاست 
آنچه را كه به عينيه مشاهده مي كند، جهت اطلاع عموم به 
روي آنتن پخش بفرستد تا به اطلاع عموم برسد. در اينگونه 
گزارشها، گزارشگر و گوينده ; بايد از دامن زدن به شايعات 
و ايجاد رعب و وحشت در شنوندگان جدا" پرهيز كند. 
تهيه و پخش گزارشهاي ويژه نيز يكي از ويژگيهاي شبكه 
استاني صدا مي تواند باشد. گزارش ويژه راديويي به بررسي 
مسايل و مشكلات مردم و رخدادهاي حال، گذشته و يا آينده 
مي پردازد. در اين نوع گزارشها، گزارشگر مي تواند با
تكيه بر اطلاعات ذهني خود، در مورد مسايل و رخدادها
اظهار نظر كند. بهتر است گزارشگر قبل از حاضر شدن در محل 
حادثه، تحقيقات لازم را در مورد موضوع به عمل آورد و يا
اطلاعات لازم را از روابط عمومي و سازمانهاي مربوطه اخذ
كند. مثلا" اگر قرار است راديو محلي تبريز، گزارشي ويژه 
از اسكان عشاير آذربايجان در مناطق ييلاقي و قشلاقي تهيه 
و پخش كند، حتما" قبل از اعزام گزارشگر، تهيه كننده 
برنامه ها بايد اطلاعات دقيق و مستندي را در مورد ميزان 
جمعيت عشايري منطقه، تعداد دام، نحوه و زمان كوچ و زندگي 
عشايري را در دست داشته باشد، بي شك داشتن اطلاعات 
گسترده عمومي، از ضرورت هاي شغلي گزارشگري در رسانه هاست. 
در اينجا بد نيست به گزارشگران ميداني راديو نيز اشاره 
كنيم. در علوم ارتباطات، گزارشگران ميداني كساني هستند
كه جهت انعكاس رخدادها و يا تهيه گزارشهاي جالب و روز، و
يا كوتاه و مستند به ميان مردم يا محل وقوع حادثه 
مي روند و از نزديك، مشاهده هاي خود را گزارش مي كنند. 
در واقع، گزارشگر ميداني راديو، بايد در هر جا كه 
حادثه اي اتفاق افتد از يك محكمه قضايي تا يك جشن ملي با
وسايل لازم حضور به هم رساند و با تهيه و ارسال 
گزارش هاي زنده راديويي، به نيازهاي مخاطبان پاسخ دهد. 
كارشناسان خبره رسانه ها مي گويند كساني كه در راديو، به 
تهيه و ضبط برنامه مشغول هستند، بايد به جاي چشم، براي 
گوش مطلب بنويسند و از به كار بردن واژه هاي زايد و
بيگانه خودداري كنند. همين متخصصان مي گويند كه تناسب
جغرافيايي، نكته مهمي در تهيه و تدوين و پخش برنامه 
راديو مي تواند باشد. مثلا" براي گروهي از مخاطبان در يك 
منطقه جغرافيايي، مطلبي جالب توجه است كه درآن منطقه 
نمود عيني دارد. عامل جغرافيا، با مخاطب شناسي ارتباط
مستقيم دارد و همه اينها مي تواند از ويژگي هاي شبكه هاي 
استاني صدا در كشور ما باشد. 
" ميخائيل هابت "پژوهشگر رسانه هاي روسي در مقاله اي تحت 
عنوان مشكلات رسانه ها گروهي در جهان سوم مي گويد: "عدم 
اهتمام به شيوه هاي نوين ارتباطي، از جمله آگاهي نسبت به 
مخاطبين و عدم توجه به نيازهاي بومي آنان از سوي 
دست اندركاران رسانه ها، مي تواند رويگرداني مخاطبين را
از رسانه ها به دنبال داشته باشد. "(1)
امروزه رسانه راديو و تاثير شگرف آن بر مخاطبان و افكار
عمومي، كاملا" هويداست قابليت حمل و سرعت خبرگيري و
خبررساني و انبوهي و ارزاني راديو و همچنين نفوذ در كليه 
جوامع دوردست، همه و همه راديو را به يك قطب عظيم 
رسانه اي تبديل كرده است برنامه هاي راديويي كه براي 
مناطق بومي تهيه و پخش مي شود، مي تواند به زندگي ساكنان، 
حيات تازه اي ببخشد و به قول "رائو" دانشمند هندي 
" اطلاعات و افكار نو كه توسط رسانه راديو در جوامع پخش 
مي شود، موجبات تحولات ژرف اجتماعي و فرهنگي و سياسي و
اقتصادي مي شود. "(2)
ولي متاسفانه با اين كه در عصر انفجار اطلاعات به سر
مي بريم، توسعه شبكه هاي استاني صدا در جمهوري اسلامي، 
با در نظر گرفتن همه جوانب و استانداردهاي لازم، صورت 
نگرفته و رشد ناموزون و ناهماهنگ و كندي داشته است. بطور
مثال در تركيه كه كمي بيش از ايران جمعيت دارد 60 راديو
محلي به صورت شبانه روزي فعال است كه طبق اعلام يونسكو، 
اين رقم در ايران به 17 شبكه استاني مي رسد و ايران در
بين كشورهاي جهان از نظر تعداد شبكه هاي راديويي سراسري 
و محلي در جايگاه 161 ايستاده است.(3)
در اينجا بد نيست به يكي از مهمترين ويژگيهاي راديو نيز
اشاره كنيم. آمارها نشان مي دهد كه در اكثر كشورهاي در
حال توسعه، برنامه هاي راديويي به زبان هاي بومي تهيه و
بطور محلي نيز پخش مي شود و نمود عيني اين ادعا را
مي توان در الگوي باشگاههاي راديويي هند و ساير كشورها
مشاهده كرد. بعد از انقلاب اسلامي، تهاجم بين المللي 
رسانه هاي استكباري عليه نظام مردمي و مستقل كشورمان، 
دهها برابر افزايش يافت و هدف اصلي استكبار، نابودي 
انقلاب اسلامي و جلوگيري از گسترش آن در جهان اسلام بود. 
در اين حال، توسعه شبكه هاي بين المللي سراسري، و محلي 
مورد توجه اولياء امور قرار گرفت و گسترش شبكه هاي محلي 
صدا و سيما در كشور آغاز شد. يكي از اين مناطق حساس، 
آذربايجان شرقي بود كه در يك منطقه كاملا" سياسي و
ژئوپليتيك قرار گرفته و داراي توانمنديهاي بالفعل و
بالقوه در زمينه هاي مختلف است و بخاطر هم مرز بودن با
جمهوري هاي قفقاز وآسياي مركزي و نزديكي به اروپا، در
آماج تهاجم رسانه هاي ديداري و شنيداري قرار گرفته است، 
به طوري كه اكنون راديو اسرائيل نيز با ايجاد بخش 
تركي آذري، آذربايجان جمهوري اسلامي ايران را هم تحت 
پوشش برنامه هاي نامناسب خود قرارداده است.(4)
بد نيست بدانيم كه به علت نزديكي اين منطقه به آسياي 
ميانه و اروپا، برنامه هاي ماهواره اي كاملا" قابل 
دريافت است، بنابراين براي خنثي سازي ترفندهاي دشمنان، 
شبكه استاني صدا بايد در اين منطقه تقويت شود. 
تامين نيروي انساني متعهد و متخصص، گسترش ارتباط صدا با
ده دانشگاه فعال در تبريز و استفاده از استادان و نخبگان 
علمي و فرهنگي بومي در برنامه سازي هاي شبكه استاني صدا، 
در تقويت كيفي و كمي برنامه هاي استاني صدا در
آذربايجان شرقي مي تواند كاملا" موءثر باشد. 
امروزه با كمك شبكه هاي استاني صدا، مي توان به همه 
مناطق دور دست با ويژگيهاي قومي و زباني در گستره ايران 
اسلامي نفوذ كرد و در تحكيم وحدت ملي و دوستي قدم اساسي 
برداشت، متون ادبي و ترانه ها و موسيقي محلي را نشر داد، 
دامنه لغات و فرهنگ ملي و محلي مردم را گسترش داد و با
تهيه و پخش نمايشنامه هاي راديويي از تجارب بزرگان و
صاحبان ذوق و انديشه بهره جست و در مردم نشاط روحي و
تقويت فرهنگ كار بوجود آورد و از همه مهم تر، به كمك 
برنامه هاي توسعه دولت در ابعاد مختلف شتافت. 
محمد فرج پور باسمنجي 
كارشناس ارشد علوم ارتباطات 
پانوشتها: 
1- ميخايل هابت، مشكلات رسانه هاي گروهي جهان سوم، مجله 
رسانه، زمستان 1371
2- دكتر خاتون آبادي. احمد، راديو و ارتباط توسعه اي، 
انتشارات سروش 1374
3- هفته نامه مهر، شماره 39، زمستان 1376
4- هفته نامه ميثاق، چاپ تبريز، آبانماه 1376
منابع: 
* گويندگي براي راديو و تلويزيون، معاونت سياسي سيما، 
شماره 273
* اسدي. علي، افكار عمومي و ارتباطات، تهران، سروش 1371
* كازنوژان، تحول اجتماعي از راه وسايل ارتباط جمعي، 
ترجمه: علي اسدي، تهران 1351

نيم ساعت با راديو!

روز چهارشنبه هشتم دي ماه، در حين طي مسير منزل تا محل 
كار، توفيق دست داد تا نيم ساعت با برنامه "سلام تهران "
كه از راديو تهران پخش مي شود، همراه باشم اين برنامه 
قصد دارد به بيان مسايل، مشكلات، پديده ها و رويدادهاي 
مرتبط با زندگي شهرنشيني بپردازد، ولي به نظرمي رسدبه 
دليل شرايط خاصي كه بر راديو تلويزيون حاكم است، در اين 
راه ناموفق مي ماند. ذكر سه نمونه از مواردي كه در نيم 
ساعت از برنامه مذكور، شاهد آنها بودم، خالي از لطف 
نخواهد بود: 
* مجري راديو در حال گفت وگو با خانم وسمقي سخنگوي شوراي 
شهر تهران درباره لزوم وحدت رويه درخصوص رفع آلودگي هواي 
تهران بود و اطلاعات مختلفي بدون دوطرف رد و بدل مي شد. 
وقتي سخن خانم وسمقي به اينجا رسيد كه شوراي شهر و
شهرداري به دليل عدم دراختيار داشتن ابزارهاي لازم، شايد
نتوانند مديريت شهري خوبي را اعمال كنند و ممكن بود به 
دنبال اين سخن، از لزوم الحاق راهنمايي و رانندگي و ساير
نهادهاي مربوط با ترافيك به شهرداري نيز حرفي به ميان 
آورند، مجري برنامه با تلاشي وافر و با دويدن به ميان 
سخنان خانم وسمقي، ارتباط با ايشان را قطع كرد و معلوم 
نشد اصلا" اين مصاحبه براي چه برگزار شد. 
* نكته ديگر، گفت وگو با فرماندار تهران در مورد بررسي 
صلاحيت داوطلبان نمايندگي مجلس در اين شهر بود. آقاي 
آزرمي، قانون انتخابات را توضيح داد و گفت كه بررسي 
صلاحيتها دو مرحله دارد و در مرحله نخست، هياتهاي اجرايي، 
براساس قانون، صلاحيتها را بررسي و دلايل رد صلاحيت 
عده اي از داوطلبان را به آنها اعلام كرده اند و منتظر
بررسي پرونده داوطلبان تاييد شده در هيات نظارت باقي 
خواهيم ماند... صحبتهاي ايشان، در حالي كه به سوي بررسي 
صلاحيتها در هياتهاي نظارت كشيده مي شد، بدون خداحافظي و
هيچ توضيحي قطع شد. 
* آخرين نكته، بررسي رويدادهاي فرهنگي هنري هفته بود. 
گزارشگري كه اين رويدادها را بررسي مي كرد، ضمن اعلام 
اخبار مختلف هنري، از موفقيت و فروش خوب كاست قرائت قرآن 
آقاي شجريان، بدون ذكر نام ايشان و با اعلام اين كه 
" نوار قرائت قرآن يكي از خوانندگان موسيقي كشورمان، در
هفته هاي اخير به موفقيت خوبي.. "، اسم آقاي شجريان را
حذف كردند و معلوم نشد اين خواننده قاري قرآن، چه كسي 
است؟
با سه نمونه اي كه ذكر آن رفت، آيا واقعا" صدا و سيما
مي تواند در انعكاس صحيح اخبار، رويدادها و مسايل مرتبط
با مردم، نقش واقعي خود را ايفا كند و به راستي، 
تعيين كننده اين "حد و مرزها" در صدا و سيما چه كساني 
هستند و نقش شوراي سياستگذاري اين نهاد و ساير ارگانهاي 
تصميم گيرنده و ناظر، براي بهره برداري همگاني و بدون حب
و بعض از اين رسانه عمومي چيست؟
اصلان مرتضايي

كارمندان خانگي

ساليان متمادي مرديت كاترا رياست اداره اي در امريكا را
عهده دار بود و چون در طول روز موفق به ديدار دختر بزرگش 
لوري نمي شد، در تمام اين سالها با گذاشتن پيغام روي درب
يخچال با او ارتباط برقرار مي كرد. او با خودش عهد بست 
كه ديگر اين حكايت را با دختر پنج ساله اش اندي تكرار
نكند. او خيلي زود از سمت خود، روانكاو ارشد مركز پزشكي 
دانشگاه كاليفرنيا، استعفا داد و درصدد يافتن كار مناسبي 
برآمد كه بتواند آن را در منزل انجام دهد. شانس با مرديت 
يار بود. او با مدير يك شركت برخورد كرد و او از مرديت 
خواست تا به عنوان مسئول يك بنگاه كاريابي مشغول به كار
شود. طولي نكشيد كه مرديت مدير موءسسه اي شد با تعداد
زيادي مشتري و فهرست بلند بالايي از آگهي هاي استخدام. 
نكته جالب توجه اينكه، حالا مرديت مي توانست همزمان با
امور شركت، بر رشد دخترش نيز نظارت داشته باشد. اندي در
تايپ و دسته بندي نامه ها به مادرش كمك مي كرد. او ارزش 
كار سخت، ادب، نظم و صبر را خيلي زودتر از ساير بچه ها
فرا گرفت. مرديت مي گويد: "كار كردن من در خانه، من و
اندي را به هم نزديكتر كرد و من گمان مي كنم به اندي كمك 
كرد تا شخصيتش زودتر و بهتر شكل بگيرد. "جان، همسر مرديت 
نيز در اين مورد كاملا" با او هم عقيده است. 
برنت ونيترز، فردي است كه يك موءسسه نرم افزار اينترنت 
را در روستاي ژوپين اداره مي كند. اين موءسسه جنب خانه 
آقاي ونيترز واقع است و سه كارمند در آن مشغول به كار
هستند. به علاوه دو نفر برنامه ريز كامپيوتر نيز از راه 
دور با اوفعاليت دارند. اين اولين شركت نرم افزار در آن 
حوالي بود و كم كم طرفداران بسياري پيدا كرد. 
اگرچه به ونيترز پيشنهاد شد تا كار خود را در يك شهر
بزرگ توسعه دهد، اما او از اين كار امتناع كرد. زماني كه 
علت اين كارش را جويا شدند، درحالي كه به جست وخيز دو
پسرش چشم دوخته بود، گفت: "من مي توانم با پسرهايم بازي 
كنم و در عرض 30 ثانيه دوباره به سر كارم برگردم. من 
مي توانم هر روز با همسرم ناهار بخورم. خوب، هدف انسان 
از تلاش، فقط و فقط آسايش خانواده است. ببينيد، خيلي از
بچه ها اين شانس را ندارند كه پدر و مادرشان هر دو
درخانه كار كنند اما فرزندان من اين شانس را دارند. چرا
اين شانس را از آنها بگيرم؟" 
كاترا و ونيترز دو نفر از چهارده ميليون نفر امريكايي 
هستند كه از مشكلات كار بيرون به كار داخل منزل پناه 
برده اند. كارشناسان معتقدند كه مهمترين دليل آنها براي 
اين كار اين است كه با اين انتخاب، آنها قادرند مدت زمان 
بيشتري را در كنار خانواده هايشان باشند. براساس مطالعات 
(NFWBO)بيش از چهارپنجم اين افراد ديگر هرگز قصد ندارند
كه اين وضعيت شغلي را تغيير دهند. شارون مهادري كارشناس 
ارشد اين سازمان مي گويد: "آنها كار كردن درخانه را
به عنوان قسمتي از زندگيشان و يك شيوه بلند مدت شغلي 
انتخاب كرده اند. "اما به راستي چه عاملي سبب رشد
روزافزون علاقه افراد به اين گونه كارها مي شود؟
موري وايدن بام رئيس مركز مطالعات شغلي امريكا در
دانشگاه واشنگتن معتقد است: "تكنولوژي جديد و تغيير
فرهنگ كار، دلايل اين امر هستند. "كامپيوترهاي شخصي - 
شبكه اينترنت - تلفن و پست الكترونيكي امكان رقابت با
كارمندان اداري را به صاحبان مشاغل خانگي مي دهد. طبق 
مطالعاتي كه در سال 1996 توسط(NFWBO)به عمل آمد، 73% از
كارمندان خانگي، كامپيوتر شخصي دارند، 57% آنها مودم و
62% آنان داراي دستگاه فاكس هستند، يك پنجم آنان خطوط
تلفن پرداخت از مقصد دارند و نيمي داراي خطوط تلفن 
مكالمه چندنفره مي باشند. ديگر كسي از كار كردن در
خانه اش، خجالت نمي كشد. 
كاني كولتن خياط و سخنگوي مشاغل عمومي در سانتي كاليف، 
همزمان با پرورش فرزندانش، كارگاه خياطي خانگي اش را نيز
توسعه داد او مي گويد: "من نوارهاي كاستي راكه بر روي 
آنها سروصداي كارگاه خياطي ضبط شده بود، مي خريدم. در آن 
صورت مشتريان من نمي فهميدند كه من در خانه خودم كار
مي كنم. اما امروز ديگر اين كار را نمي كنم. كارگاه فعلي 
من دستاورد سالها كار درون خانه است. "
ارزشهاي خانواده مدام در حال تغيير و تحول است. ديانا
هولمن يكي از مسئولين شركت و ومن ترند در واشنگتن كه 
گرايشات نادرست زنان در اجتماع را بررسي مي كند، مي گويد: 
بسياري از كساني كه بين سالهاي 1965 تا 1981 متولد
شده اند، تصميم جدي گرفته اند كه بچه هايشان را با
شيوه اي متفاوت از شيوه تربيت خودشان، تربيت كنند. او
مي گويد: "روزهاي تنها ماندن بچه ها در خانه، ديگر
به پايان رسيده است و اكنون پدران و مادران كار خود را
به منازل خود منتقل كرده اند. اين كار آنان گام موءثري در
ارتقاء ذهني فرزاندانشان است. "
آنتيابلر در يك گردهمايي تريبون آزاد مربوط به زنان 
مي گويد: "با انجام كارهاي اداري در منزل، ما كنترل 
بيشتري روي زندگيمان داريم و مي توانيم فرزندانمان را
آن طور كه خودمان دوست داريم تربيت كنيم. "
سوزان پيس موءسس يك دفتر طراحي گرافيك پررونق، مي گويد: 
" من كارم را زماني كه پسرم كوين 12 ساله بود به منزل 
منتقل كردم. با اين كار، به تدريج به او ياد دادم كه 
چطور در زندگي مرد خوبي باشد. اگر من در جايي غيراز خانه 
از ساعت 9 صبح تا 5 عصر كار مي كردم، نمي توانستم درس 
زندگي را به او ياد بدهم. موءدب بودن، سروقت رسيدن، 
خطاهاي خود را پذيرفتن، تصحيح اشتباهات و...، اينها را
كوين فقط ازطريق نگاه كردن به كار كردن من، يادگرفت. "
تاچندي پيش، بحران كار و خانواده، مشكل جديدي به نظر
مي رسيد، درحالي كه راه حل آن در امريكا در قرن نوزدهم 
وجود داشته است. قبل از به وجود آمدن امريكاي متمدن، 
بيشتر مغازه ها و دفتر كارهاي اداري(حتي دفاتر حقوقي)
جنب خانه يا در طبقه اول آن داير مي شدند. معمولا" 
مغازه ها در طبقه زيرين منزل، در نزديكي خانواده قرار
داشتند. بدين ترتيب اعضاي خانواده مي توانستند ساعات 
بيشتري را با هم بگذرانند. براي بسياري از پدران و
مادراني كه كار كردن درون منزل را انتخاب كرده اند، 
امروز اين رسم قديمي جاذبه خاصي دارد. 
كارن تا چند سال پيش يك معلم مدرسه بود كه تابستانها در
يك شركت توليد لوازم آرايشي كار مي كرد. در همين شركت 
بود كه براي اولين بار با كتي آشنا شد. آنها خيلي زود با
يكديگردوست شدند و تصميم بزرگي گرفتند. در 1991 آنها يك 
دفتر بازاريابي تلفني براي فروشگاههاي لوازم آرايشي 
تاسيس كردند هركدام از آنها، اتاقهايي از منزلشان را
مثل يك مهدكودك كوچك، مرتب كردند بعضي روزها، كتي 
بچه هايش رابه خانه كارن مي برد و بعضي روزها، كارن 
بچه هايش را به منزل كتي مي برد چهارسال بعد، فروش 
سالانه آنها از مرز يك ميليون دلار گذشت. آنهاكم كم كار
خود را توسعه دادند و مادران جواني مثل خودشان را كه 
مي خواستند در محيط خانه هايشان كار كنند، استخدام كردند. 
همه خانه ها به وسيله خطوط الكترونيكي به هم متصل بودند
و يك مركز تلفن واقعي را به وجود مي آوردند. كم كم تعداد
كارمندان تا 37 نفر افزايش يافت، ضمن اينكه فروش سالانه 
آنها به 10 ميليون دلار رسيد. تا سال 1997، كتي و كارن 
خانه اي در نزديكي خودشان اجاره كردند و آن را به يك 
اداره تبديل كردند تام و هيلتون، همسران كتي و كارن از
كار تمام وقت خود استعفا كردند و همراه كارن و كتي در
منزل مشغول به كار شدند. كتي مي گويد: "اينكه درتمامي 
اين سالها دركنار فرزندانم بودم براي من خيلي باارزش است. 
مشاهده كار كردن من هم براي آنها با ارزش است چرا كه 
آنها را كارآزموده تر كرده است "كارن هم مي گويد: 
" فراموش نكنيد كه مهمترين ميراث ما فرزندانمان هستند. "
سوزان وارن كه موءلف دفترچه هاي راهنماي تكنيكي براي 
شركتهاي كامپيوتر است، در خانه اش كار مي كند. به عقيده 
او، اين كار، ارزش همه چيز را دارد. او ديگر وقت خودش را
در مسير خانه و اداره تلف نمي كند و مي تواند مدت زمان 
بيشتري را با دختر سه ساله اش بگذراند. او مي گويد: "اگر
اتفاقي بيافتد، مثلا" كسي از اعضاي خانواده مريض شود، 
آن وقت مي توانم به راحتي به آن رسيدگي كنم. چرا بيش از
چهل ساعت در هفته براي كس ديگري كار كنم درحالي كه 
مي توانم شغل شخصي داشته باشم، حق انتخاب داشته باشم آن 
هم درست زماني كه دخترم به من نياز دارد؟ البته كاركردن 
در منزل چندان آسان نيست اما امروزه تعداد بيشتري از
شهروندان امريكايي اين سوءال را ازخودشان مي پرسند و به 
كارمندان خانگي مي پيوندند. "
منبع: ريدرزدايجست. آوريل 1999
مترجم: طاهره جهاني

نكاتي براي زنان شاغل

ديگران را همان گونه كه هستند بپذيريد
شخصيت اعضاي گروه خود را بشناسيد. هر سازماني به تنوع 
نياز دارد ياد بگيريد كه نقاط قوت همكارانتان را بزرگ 
نماييد و ضعف هايشان را بپذيريد. 
ژرفناي سخن 
از آنجا كه هر فرد تاثير بي همتايي در محيط كار مي گذارد، 
داشتن همه گونه شخصيتي در بين همكاران موجب بهبود روند
كار مي گردد. اما واقعيت اين است كه هميشه نمي توان با
همه نوع شخصيتي كنار آمد. به همين دليل مهم است كه 
توانايي ها و نقاط ضعف افراد را بشناسيم و از آنها
انتظار بيش از حد نداشته باشيم اگر بدانيد كه هر يك از
افراد گروه شما چه واكنشي نشان خواهند داد، ناراحت 
نخواهيد شد. 
بسيار حائز اهميت است كه خود را به شخصي كه به دلايل 
شخصيتي نمي توان به او اعتماد كرد، وابسته نكنيد. شايد
در يك مورد مهم سرمايه گذاري با همكاري كار مي كنيد كه 
عادت دارد كارها را به تعويق بياندازد. اتكاء نمودن به 
اين همكار شايد كل كار و آبروي هر دوي شما را به مخاطره 
بياندازد. 
اين ايده در عمل 
سيندي سردبير جوان يكي از مجلات شهر بود كه دوست نزديكش 
مري در آنجا به عنوان گزارشگر استخدام شد. اگرچه سيندي 
سرپرست مستقيم دوستش مري نبود اما گاهي پيش مي آمد كه 
مري عهده دار تهيه مقاله اي در مجله سيندي مي شد. 
سيندي موظف بود كارش را هر هفته در مهلت مقرر شده تحويل 
دهد و هرگونه تاخيري خشم مباشر فروشگاه را براي او همراه 
داشت. سيندي به عنوان يك فرد كمال گراي منظم هميشه 
كارهاي آماده چاپ خود را پيش از مهلت مقرر آماده داشت 
به جز اوقاتي كه مري قرار بود براي مجله داستان بنويسد. 
مري به عنوان يك فارغ التحصيل ممتاز دانشگاه فوق العاده 
اما بسيار نامنظم بود و به دير كردن و به تعويق انداختن 
كارها عادت ديرينه داشت. بارها مي شد كه وقتي مري داشت 
آهسته آهسته داستان خود را روي كامپيوتر مي آورد، سرپرست 
فروشگاه در اتاقي ديگر سيندي را مورد موءاخذه و سرزنش 
قرار مي داد. 
سيندي توانايي آن زن را ارزش مي نهاد ولي متوجه بود كه 
او نمي تواند در مهلت مقرر كار خود را به انجام برساند. 
از آنجا كه نمي خواست يك نويسنده توانا را از دست بدهد، 
روي نارسايي هاي كار مري بسيار كنكاش كرد. در نهايت يك 
مهلت مقرر غيرواقعي را اعلام كرد و طوري برنامه ريزي كرد
كه اگر داستان مري دير به دستش برسد كه نتوان در آن هفته 
از آن استفاده كرد داستان هاي ديگري در اختيارش باشد تا
جايگزين نمايد. با اين تمهيد سيندي توانست با نقطه ضعف 
مري كنار بيايد و شايستگي خود را نيز حفظ كند. 
براي سنجش 
- توانايي ها و ضعف هاي كارمندان شما چيست؟
- آيا راه هاي نوين و مبتكرانه اي براي فائق آمدن بر اين 
ضعف ها مي توانيد ارائه كنيد؟
- رئيسان ديگري كه شما مي شناسيد چگونه از نقاط مثبت و
منفي كارمندانشان مطلع مي شوند؟ اين موضوع چگونه به موءثر
بودن آنان مربوط مي شود؟
منبع: بازتاب كار زنان 
ترجمه: نازلي سيد گرگاني

توضيح و تصحيح

تابلوي نقاشي چاپ شده در صفحه اجتماعي مورخ 12 دي كار
خانم" مريم خزايي "بود كه به دليل مشكلات فني نام ايشان 
حذف شده بود. ضمن پوزش از ايشان بدينوسيله تصحيح مي شود.

انبوه سازي مسكن و مشكل فضاهاي آموزشي

طرح يك پيشنهاد; 
(1)
* وقتي ساخت يك مجتمع مسكوني عظيم و يا يك برج مسكوني 
چند ده طبقه به انجام مي رسد، نمي توان از اين كه بخش 
كوچكي از معضل عظيم مسكن در جامعه مرتفع گرديده است، 
خرسند نبود. بي گمان اين امر، يعني انبوه سازي و
مرتفع سازي، يكي از اصلي ترين و بديهي ترين راه حل هاي 
كمبود مسكن در شهرهاي بزرگي مثل تهران به شمار مي رود. 
با اين حال، نبايد از اين نكته غافل بود كه آن روي سكه 
اين انبوه سازيها، تنها دستاورد شيرين حل مشكل مسكن - 
گذشته از دستاوردهاي شيرين تر اقتصادي و.. - نيست، بلكه 
دستاوردهاي ناشيرين و نامطلوبي نيز بر آن مترتب است. 
اگر از معضلات فرهنگي و اجتماعي برج سازي و انبوه سازي 
بگذريم و ناهمخوانيها وبي تناسبيهاي فرهنگي آن با فرهنگ 
حاكم بر جامعه را در نظر نگيريم - كه نمي توانيم و نبايد
چنين كنيم - حداقل از اين نكته بسيار بديهي نمي توانيم 
چشم بپوشيم كه مرتفع سازي و انبوه سازي، مستلزم در نظر
گرفتن نيازهاي مختلف مردم - به خصوص همان مردمي كه قرار
است در آن واحدهاي مسكوني ساكن شوند- كه نيازمنديهاي 
فرهنگي ومذهبي، نيازمنديهاي بهداشتي، نيازمنديهاي درماني، 
نيازمنديهاي تفريحي و رفاهي و از همه مهمتر نيازمنديهاي 
آموزشي و تحصيلي از آن جمله اند، مي باشد. 
اين نكته اي است كه بيشتر از هر كس، بايد از جانب
تعاونيهاي مسكن، شركتهاي سازنده برجها و مجتمعهاي مسكوني، 
وزارت مسكن و شهرسازي، شهرداريها و ديگر ارگانهاي دولتي 
و غيردولتي مدنظر قرار گيرد و نبايد تحت هيچ عنوان و به 
هيچ بهانه اي مغفول واقع گردد. 
(2)
* تهران، شهري كه جمعيت آن در حد انفجار افزايش يافته و
همچنان افزايش خواهد يافت، از جمله شهرهايي است كه 
چاره اي جز رو آوردن به انبوه سازي و مرتفع سازي ندارد. 
افزايش شهرك سازيها و ساخت مجتمعهاي عظيم مسكوني درمناطق 
حاشيه اي اين شهر، از جمله مناطق يك، دو، چهار، پنج، هفت، 
نه و حتي پانزده و هجده و تجمع فراوان تعاونيها و
شركتهاي مختلف مسكن در اين مناطق، گوياي صادقي از اين 
امر است. 
با اين حال، آن چه در اين فعاليتهاي بسيار گسترده و
پرگستره- به عمد يا سهو- مورد غفلت قرارگرفته است، همان 
توجه به نيازهاي مختلف ناشي از ساخت اين انبوه سازيهاست، 
كه باعث بروز مشكلات فراوان براي مردم ساكن در آنها و
به تبع آن براي ارگانهاي خدماتي مختلف مرتبط با آن 
نيازها شده است. 
در اين ميان، آنچه بيش از همه آزاردهنده است، عدم تامين 
نيازهاي آموزشي و تحصيلي به خصوص عدم تامين فضاهاي 
آموزشي در اين قبيل انبوه سازيهاست، كه با توجه به معضل 
زيربنايي كمبود فضاي آموزشي در كل كشور و عدم تناسب رشد
فضاهاي آموزشي با رشد جمعيت دانش آموزي، بايد به طور جدي 
مورد توجه دستگاههاي نظارت كننده در بخش مسكن و شهرسازي 
قرار بگيرد. 
شهرداريها، شوراهاي شهر و وزارت مسكن و شهرسازي نيز به 
عنوان دستگاههاي نظارت كننده بر امر انبوه سازي مسكن، 
بايد انبوه سازان وتعاونيهاي مسكن را نسبت به وظايف در
زمينه تامين فضاهاي آموزشي واحدهاي مسكونيشان آگاه ساخته 
و مجبورشان سازند تا از مسئوليتهاي خويش در اين زمينه 
سرباز نزنند. اين مراكز همچنين موظف اند با كمك گيري از
مراكز قانونگذاري، در زمينه اصلاح قوانين موجود و
جلوگيري از راههاي فرار قانوني انبوه سازان و تعاونيهاي 
مسكن از پذيرش مسئوليتها و وظايفشان تلاش كرده و با
قاطعيت و جديت بيش از پيش، نظارتي همراه با پشتوانه 
اجرايي قوي را در اين زمينه اعمال كنند. 
(3)
* آنچه در اين زمينه خارج از انتظار است، مسئوليت گريزي 
و وظيفه نشناسي خود اين قبيل مراكز نظارت كننده است كه 
در اين زمينه به عنوان نمونه اي گويا، مي توان از طرح 
عظيم نواب نام برد. 
به هر حال، اين به عهده شوراي شهر است كه با اعمال 
نظارتي دقيق، جدي و اصلاح قوانين موجود، توجه خاص و ويژه 
خود را به امر آموزش و پرورش كه سازنده زيربناي فرهنگ 
جامعه است - امري كه قرار است پس از دوم خرداد به طور
عملي و نه شعاري، قدر ببيند و بر صدر نشيند- نشان داده و
جديت خود را در اين زمينه اعلام كند. 
علي شاهد

نمايشنامه هاي تاريخي براي دانش آموزان 
سال سوم راهنمايي

درس هاي تاريخ كلاس سوم راهنمايي توسط آموزش وپرورش 
منطقه 6 تهران به صورت نمايشنامه به اجرا درآمد. 
گروه هاي آموزشي آموزش و پرورش منطقه 6 تهران، براي 
ارتقاي سطح كيفي آموزش در تاريخ پايه سوم راهنمايي، 
اقدام به اجراي شيوه نمايشي نموده و در مرحله نخست، هشت 
درس شامل: سلسله هاي صفويه، افشاريه، زنديه، تاريخ اروپا
در قرن جديد، استقرار قاجاريه، محمدشاه، ناصرالدين شاه و
انقلاب مشروطيت را به مرحله اجرا در آورده است. اين طرح، 
با همكاري گروهي از هنرمندان صدا و سيما، تئاتر و سينما، 
پس از تمرين، از تاريخ 30 آذر تا شش دي در نوبتهاي مختلف 
براي دانش آموزان سال سوم راهنمايي اين منطقه به اجرا
درآمد و مورد استقبال قرار گرفت. 
اين طرح از سال گذشته در منطقه 6 تهران اجرا شد و با
بررسي نتايج قبولي دانش آموزان در امتحانات درس تاريخ 
خرداد ماه 77 و 78، رشد چشمگيري مشاهده گرديد كه به نظر
مي رسد بيانگر مطلوبيت اجراي اين روش در پيشرفت تحصيلي 
دانش آموزان باشد و مي توان اميدوار بود كه با اجراي 
انواع متنوع شيوه هاي ياددهي - يادگيري، آموزش تسهيل و
يادگيري بهينه شود. 
گروه هاي آموزشي منطقه 6 تهران از كليه كساني كه خواهان 
اطلاعات بيشتري در اين زمينه هستند، خواسته است با شماره 
تلفن 8860571 تماس بگيرند.

مسابقه به مناسبت يكصدمين سال ميلاد امام 
خميني(ره)

به مناسبت يكصدمين سال ميلاد بنيانگذار جمهوري اسلامي 
حضرت امام خميني(ره)، مسابقه هاي انشاء و خاطره نويسي 
پيرامون" زندگي حضرت امام(ره)، نامه اي به امام(ره)،
خاطره اي از امام راحل و... "در سطح آموزشگاههاي منطقه 
11 تهران برگزار شد. 
به گزارش خبرنگار ما، اين مسابقه ها در مدارس ابتدايي، 
راهنمايي و دبيرستانهاي منطقه برگزار شد و 480 نفر از
دانش آموزان، به مرحله دوم منطقه اي راه يافتند. 
براساس اين گزارش، از ميان شركت كنندگان در مرحله دوم 
مسابقه، آثار 116 دانش آموز به عنوان آثار منتخب مطرح و
معرفي شدند. 
به همين منظور، در مراسم اختتاميه اي كه ازسوي معاونت 
پرورشي منطقه 11 در تالار محراب و انديشه برگزار شد، به 
دانش آموزان منتخب جوايز ارزنده اي اهداء گرديد و از اين 
ميان 34 اثر برتر به صورت مجموعه اي گردآوري و تنظيم شده 
و بين دانش آموزان مدارس منطقه توزيع شد. 
همچنين مقاله اي با عنوان "در وصف يار" از سيد محمد
كراري مدير دبستان پسرانه 22 بهمن اين منطقه برگزيده شده 
و در حضور مديران آموزشگاهها از وي تجليل و هديه اي به 
وي تقديم شد.

بازتاب

در پي درج مطلبي با عنوان "اعتراض فرهنگيان تهران به 
عملكرد تعاوني مسكن فرهنگيان منطقه 4" در شماره مورخ 
25/7/78" همشهري "رئيس هيات مديره و مديرعامل تعاوني مسكن 
فرهنگيان منطقه 4 جوابيه اي به شرح زير به دفتر روزنامه 
ارسال كرده است كه آن را مي خوانيم: 
با توجه به حضور جمعي از مسئولان تعاوني مسكن فرهنگيان 
منطقه 4 در اداره كل تعاون استان تهران، هيچ گونه دلايل 
مستندي بر حضور يكهزار و پانصد نفر اعضاء تعاوني در
مقابل ساختمان وزارت تعاون وجود ندارد. اين شركت از سال 
1375 تعداد 1392 واحد مسكوني در 16 A بلوك و 9 Cبلوك بر
اساس امتيازات مكتسبه اعضاء تعاوني كه اين امتيازات مصوب
مجمع عمومي هم است به افراد واگذار كرده است و 576 واحد
در 6 B بلوك در حال واگذاري است و بقيه اعضاء در 6 بلوك 
برج ساكن خواهند شد كه يك برج آن در 19 طبقه سفت كاري به 
پايان رسيده است و يك برج ديگر در 9 طبقه اسكلت و چهار
طبقه آن تا مرحله سقف و ستون به اتمام رسيده و بقيه 
برجها پس از اجراي فونداسيون در حال اسكلت بندي است. عدم 
بازپرداخت سفته ها از سوي برخي از اعضاء فرهنگي، موجب
كاهش نقدينگي شركت گرديده است كه اين كار موجب تاخير در
روند ساخت وساز واحدهاي مسكوني شده است. وامهاي دريافتي 
براي ساخت و ساز و اتمام پروژه ها جوابگو نيست، لذا
مراحل اخذ وام متمم براي تكميل پروژه ها در حال پيگيري 
است. 
توضيح: البته توجه اعضاي محترم هيات مديره و مديرعامل 
تعاوني مسكن فرهنگيان منطقه 4 تهران و دقت نظر آنها در
تعداد افراد معترض به عملكرد تعاوني قابل تقدير است. اما
واقع قضيه اين است كه موضوع مشخص و اجتماع فرهنگيان در
تاريخ ياد شده، كه با حضور عده اي از فرهنگيان معترض 
برگزار شد و خبرنگار ما هم در آن مكان حضور داشت، اعتراض 
نسبت به عملكرد ضعيف هيات مديره، رسيدگي به تخلفات صورت 
گرفته در جريان ساخت و ساز و تكميل ساختمانها، نحوه 
تحويل، امتيازبنديهايي كه به نظر آنهابه ناحق صورت 
گرفته، افزايش بي حساب و كتاب قيمت هاي تمام شده واحدهاي 
مسكوني پروژه مسكن تهرانپارس و در نهايت درخواست استعفا
و تعويض هيات مديره و مديرعامل فعلي بوده است. 
يكي از اعضاي اين تعاوني در روز مذكور به خبرنگار ما گفت: 
اگر چنانچه مديرعامل و اعضاي محترم هيات مديره مذكور پس 
از گذشت يك دهه از شروع كار پروژه، در امر ساخت و ساز
دقت نظر مبذول مي داشتند و با نظارت دقيق بر توزيع سالم 
و صحيح اعتبارات و امكانات موجود، صدها فرهنگي زحمت كش 
را كه عمدتا" از با سابقه ترين نيروهاي آموزش و پرورش و
مسئول تربيت هزاران دانش آموز هستند، از بلاتكليفي و
معضل مسكن نجات مي دادند، چه بسا امروز شاهد بروز
اختلافات شديد ميان اعضاي پروژه با هيات مديره، 
ميانجيگري نمايندگان وزارت تعاون و ايجاد بحرانهاي شديد
فكري و اضطرابهاي عديده در ميان اين جمع از فرهنگيان 
نبوديم. 
طي روزهاي اخير در پي اعلام نتايج امتيازبنديهاي جديد
اعضاي پروژه مسكن تهرانپارس(كه براي چندمين مرتبه انجام 
مي شود)در ساعات مختلف روز، عده اي از فرهنگيان در
مقابل تعاوني مسكن منطقه 4 تجمع مي كنند عده اي از اين 
فرهنگيان، در گفتگو با خبرنگار ما اظهار داشتند: بعد از
گذشت سالها از شروع كار پروژه ساختمانهاي تهرانپارس، در
حالي كه وام هاي بانكي براي حدود 2700 واحد ساختماني با
هم گرفته شده و مي بايست كار همزمان و يكجا ساخته و
تحويل داده مي شد، فقط 1392 واحد ساخته شد و به رغم 
مخالفت وزارت كشور، واگذار شد و از آن زمان تا به حال، 
هر چند روز يك بار يك نامه جديد از طرف هيات مديره به 
درخانه ما فرستاده مي شود و هر روز يك تصميم جديد گرفته 
مي شود، قيمت ها لحظه به لحظه افزايش مي يابد و هر روز
اعلام مي كنند بياييد 500 هزار تومان، يك ميليون تومان و. 
.. به حساب تعاوني واريز كنيد و حداكثر تا سال آينده 
خانه هايتان را تحويل بگيريد. 
يك خانم با سابقه كاري 23 ساله در منطقه 4 آموزش و پرورش 
به خبرنگار ما گفت: مگر يك فرهنگي چقدر استطاعت مالي 
دارد كه با حقوق ناچيز خود تاوان سنگين تخلفات و ضعف هاي 
اعضاي هيات مديره تعاوني مسكن را اين چنين به ناحق بدهد. 
آيا نبايد كسي از مسئولين به اين وضع رسيدگي كند.

سير نزولي قيمت نفت در بازارهاي جهاني

مصرف كنندگان نفت در انتظار تصميم اوپك در نخستين اجلاس 
خود در سال ميلادي جاري هستند
گروه اقتصادي: پس از آغاز سال ميلادي جديد روند رشد
يابنده قيمت نفت كه از اواخر سال ميلادي گذشته شدت يافته 
بود و موجب نگراني كشورهاي عمده مصرف كننده نفت شده بود
متوقف شد. 
در هفته نخست آغاز سال ميلادي قيمت نفت خام در بازارهاي 
جهاني، كاهش يافت و روند نزولي آن آغاز شد. 
در ماه هاي پايان سال ميلادي گذشته توقف صادرات نفت عراق، 
فرا رسيدن زمستان، كاهش سطح ذخيره استراتژيك 
نفت خام كشورهاي صنعتي بويژه آمريكا و احتمال اختلال در
صادرات نفتي به دليل ناكارآمدي رايانه ها در اثر تغيير
سال و فرا رسيدن سال دوهزار، به همراه اعلام پايبندي 
كشورهاي توليدكننده نفت عضو سازمان اوپك و كشورهاي غير
عضو اين سازمان كه براي كاهش سقف توليد به اوپك پيوسته 
بودند، موجب التهاب در بازارهاي نفتي و رشد تقاضا براي 
خريد نفت خام در جهان شد. 
اين روند در آغاز سال جديد ميلادي متوقف شد و انتشار
اخبار در مورد عدم بوجود آمدن اختلال در رايانه هاي 
صادرات نفت خام، آغاز صادرات نفت خام عراق و گرم شدن غير
منتظره هوا در آمريكا كه عمده ترين مصرف كننده نفت خام 
در جهان است به سير نزولي قيمت نفت منجر شد. اين عوامل در
كنار انتشار گزارش انستيتو نفت آمريكا در مورد افزايش 
620 هزار بشكه نفت خام ذخاير استراتژيك آمريكا، سير
نزولي قيمت نفت را شدت بخشيد. 
نفت خام برنت درياي شمال روز پنج شنبه با 11 سنت كاهش 23
دلار و 62 سنت براي تحويل در ماه آينده ميلادي(فوريه)
در بازار لندن دادوستد شد. 
اين كاهش ميزان نزول قيمت نفت خام را پس از آغاز سال به 
يك دلار و 30 سنت افزايش داد. 
سال گذشته ده كشور عضو اوپك با كاهش 13 درصد سقف توليد
نفت خام عرضه حدود 4 ميليون بشكه نفت را در بازار كاهش 
دادند موجب شدند قيمت نفت تا 35 درصد در بازارهاي جهاني 
افزايش يابد. 
كشورهاي عضو اوپك كه با هماهنگي غير منتظره اي در اجراي 
اين سياست موفق شده بودند پيش از پايان سال ميلادي گذشته 
يكپارچه اعلام كردند كه به سهميه هاي اعلام شده تا 27
" مارس "سال دو هزار كه مصادف با هشتم فروردين سال 79 است 
پايبند خواهند ماند. 
اكثر مقامات كشورهاي عمده توليدكننده نفت علاوه بر اين 
اعلام كردند كه در صورت عدم ثبات قيمت نفت خام كاهش 
توليد پس از ماه مارس نيز ادامه خواهد يافت. افزايش 
همگرائي ميان كشورهاي عضو اوپك به اعتقاد تحليلگران 
بازار نفت مهمترين اهرمي است كه مي تواند در آينده به 
مهمترين عامل ثبات در بازار نفت تبديل شود. 
در حال حاضر كاهش قيمت نفت در بازارهاي نفتي موجب شده تا
مصرف كنندگان نفت در انتظار تصميم نهائي اوپك در نخستين 
اجلاس خود در مارس سال ميلادي جاري باشند.

امروز و فرداي صنعت نفت ايران 
بيدار باش

سنجش وضعيت امروز و فردا برپايه دانايي و هوشمندي، 
پيش نياز برنامه ريزي كارآمد و موءثر براي رسيدن به 
هدف ها در آينده است. خرد و منطق فرمان مي دهند كه 
مديران تصميم ساز و تصميم گير و تراز نخست سياسي و
اقتصادي، هرگز از مقايسه و سنجش وضعيت كلان مردم و ميهن 
غافل نشوند. درك اين نكته كه در دنياي امروز دگرگوني ها
آني و ژرفتر از دوران سپري شده هستند، توجه به نكات 
يادشده را ضروري تر مي كند. با همين استدلال است كه 
مديران درجه يك نظام بايد وضعيت صنعت نفت و گاز ايران را
كه نيرومندترين عنصر در شكل دهي و ماهيت بخشي به زندگي 
اقتصادي ايران است را بادقت و هوشياري مورد توجه قرار
دهند. به گزارش بانك مركزي ايران، تشكيل سرمايه ثابت 
ناخالص در ماشين آلات بخش نفت و گاز كشور در سالهاي 1376
و 1377 به ترتيب 7/21 ميليارد ريال و 3/21 ميليارد ريال 
بوده است كه نسبت به سالهاي پيش از آن 6/33 درصد و 8/1
درصد رشد منفي را تجربه كرده است. 
اين پديده در حالي رخ مي دهد كه ونزوئلا، عربستان سعودي، 
كويت و... ساير رقباي ايران سالانه مبالغ هنگفتي را در
اين بخش هزينه مي كنند. به اضافه اينكه آنها در سوي عرضه 
فن آوري از همه دنيا در بخش نفت و گاز خود نيز با
محدوديت مواجه نيستند. 
بيدار باشيم تا شاهد واپس ماندن بيشتر صنعت نفت ايران در
سالهاي آتي نباشيم.

كشاورزي ايران از نبود برنامه ريزي مدون 
كارشناسي رنج مي برد
توليدي-

رشت- خبرگزاري جمهوري اسلامي: قيمت محصول پياز دربازارها
وميادين ميوه و تره بار گيلان طي هفته گذشته نسبت به 
هفته پيش از آن به كمتر از نصف كاهش يافت. 
كارشناسان و دست اندركاران ميوه و تره بار مي گويند: 
قيمت انواع پياز مرغوب طي هفته گذشته ازكيلويي 1800 ريال 
به 500 ريال كاهش يافته است. 
اين كارشناسان علت اصلي كاهش چشمگير قيمت پياز را در
بازارها افزايش توليد اين محصول در سال جاري زراعي 
مي دانند. برخي از كارشناسان نيز مي گويند: خريداران 
عمده پياز كشور طي ماه جاري قبل از ورود پياز جديد مناطق 
جنوبي كشوربا هدف پيشگيري از زيان بيشتر اقدام به عرضه 
محصولات انباري خود به بازار كرده اند. 
محمود رفيعي كارشناس كشاورزي استان گيلان گفت: گراني بيش 
از حد محصول پياز درسال گذشته باعث گرايش بيش از حد
كشاورزان كشور به كشت اين محصول درسال جاري و در نتيجه 
افزايش توليد و كاهش قيمت ها شد. 
كشاورزي ايران سالهاست از نبود برنامه ريزي مدون 
كارشناسي در رنج است و كشاورزان هر سال بهاي بسيار
سنگيني را از اين بابت پرداخت مي كنند. 
فرهاد دواچي يكي ديگر از كارشناسان كشاورزي گيلان گفت: 
هر محصولي كه امسال قيمت آن گران باشد كشاورزان سال 
آينده براي سود بيشتر سطح زير كشت آن را افزايش مي دهند
كه باعث افزايش توليد و كاهش قيمت آن در سال بعد مي شود
و عكس آن نيز موجب افزايش سطح زير كشت و قيمت مي شود. وي 
گفت: اين دور تسلسل كور و زيان آور در 20 سال اخير هر
سال اتفاق افتاده و به سود دلالان و زيان كشاورزان تمام 
شده است. وي افزود: براي مثال قيمت هويج فرنگي به صورت 
خرده فروشي از كيلويي 350 تا500 ريال سال گذشته، امسال 
به 2 هزار ريال رسيده و قيمت پياز از چهار هزار ريال سال 
گذشته امسال به 500 ريال سقوط كرده و قيمت بادمجان سياه 
از كيلويي 500 ريال سال گذشته به 2 هزارو 500 ريال در
سال جاري رسيده است كشاورزان پياز كار گيلاني 
از قيمت اين محصول در بازار راضي نيستند، اين كشاورزان 
مي گويند: قيمت پياز در سال جاري نسبت به سال گذشته در
همين زمان حدود هفت برابر كاهش دارد.

انجمن تجار وصنايع تركيه خواهان توسعه 
تجارت باايران شد

آنكارا، خبرگزاري جمهوري اسلامي: انجمن تجارو صنايع 
مستقل تركيه(موسيعاد)روزپنج شنبه خواهان افزايش حجم 
مبادلات تجاري ميان ايران و تركيه تا سقف پنج ميلياردلار
در سال شد. 
حجم تجارت كنوني ميان دو كشور حدود 600 ميليون دلار
درسال است. به گزارش خبرگزاري آناتولي تركيه "علي بايرام 
اوغلو" رييس انجمن موسيعاد تركيه گفت: اين انجمن تمامي 
تلاش خود رابراي توسعه مناسبات تجاري و اقتصادي باايران 
به كار مي گيرد. وي افزود: تجارت ميان دو كشور نبايد
تنها به مبادلات مرزي محدود شود. رييس انجمن تجار و
صنايع تركيه گفت: بااجراي سياست هاي عاقلانه مي توان حجم 
مبادلات تجاري ميان دوكشور را به بيش از پنج ميليارد
دلاردرسال افزايش داد. وي اضافه كرد: براي افزايش سطح 
مبادلات تجاري ميان دو كشور دركوتاه مدت مي توان از
سيستم تجارت پاياپاي استفاده كرد. به گفته وي تركيه 
مي تواند در مقابل واردات نفت و گاز و مواد سوختي از
ايران، محصولات نساجي و مواد غذائي، شيشه، مصالح 
ساختماني و قطعات يدكي خودرو به اين كشور صادر كند. محمد
حسين لواساني سفير جمهوري اسلامي ايران در آنكارا روز
چهارشنبه دراستانبول با رييس و گروهي از اعضاي انجمن 
تجار و صنايع تركيه ديدار و در مورد راههاي توسعه 
همكاري هاي تجاري و اقتصادي ميان دو كشور با آنان 
گفت وگو كرد. سفيرايران درپايان اين ديدار به خبرنگاران 
گفت: روابط تهران - آنكارا تنهابه موضوعات سياسي محدود
نمي شود و مناسبات اقتصادي، تجاري و ساير همكاري هاي 
دوجانبه را نيز دربر مي گيرد.

كارگران 500 كارخانه بين 3 تا 15 ماه 
دستمزد دريافت نكرده اند

اهواز- خبرگزاري جمهوري اسلامي: معاون وزير كار و امور
اجتماعي گفت: قانون كار با رفع بيشتر مشكلات اداري جامعه 
كارگري، خدمت بزرگي به اين قشر پرتلاش كرده است. 
مهندس سيدعلي اكبر طاهايي، عصر چهارشنبه افزود: كارگران 
تا قبل از اجراي قانون كار، مورد ظلم كارفرمايان قرار
مي گرفتند اما پس از اجراي اين قانون، از حقوق خاص و
امتيازهاي فراواني برخوردار شدند. 
وي گفت: هم اينك همه افراد وابسته به دستگاههاي دولتي يا
خصوصي كه از مزاياي قانون كار بهره مندند، كارگر محسوب
مي شوند. 
معاون وزير كار افزود: هم اينك بيش از 500 كارخانه در
كشور مشغول به فعاليت هستند كه كارگران آنها بين سه تا
15 ماه حقوق دريافت نكرده اند. 
مهندس طاهايي با اشاره به وضعيت اقتصادي و حقوقي جامعه 
كارگري و مشاركت فعال آنها در صحنه هاي ايثار و دفاع از
انقلاب اسلامي، كارگران را افرادي فهيم و انقلابي توصيف 
كرد. 
وي گفت: امسال بيش از 3 ميليارد ريال از اعتبارات وزارت 
كار و امور اجتماعي صرف انجام كارهاي فرهنگي مي شود.

گزارش دادوستد سهام در هفته گذشته

رونق دادوستد در بازار سهام ادامه دارد
گروه اقتصادي: در هفته گذشته رونق دادوستد سهام در بازار
اوراق بهادار تهران ادامه يافت و در مجموع 17 ميليون و
601 هزار و 107 سهم شركت هاي پذيرفته شده در بورس به 
ارزش بيش از 131 ميليارد و 114 ميليون ريال دادوستد شد. 
مقايسه تعداد سهام و حجم معاملات هفته گذشته نشان مي دهد
كه تعداد سهام معامله شده 48/61 درصد و حجم ريالي 
معاملات 47/38 درصد نسبت به هفته پيش از آن افزايش داشته 
است. 
در هفته مورد بررسي ميزان سهام عرضه شده توسط بانك ها، 
سازمان هاي دولتي و ساير ارگان ها 5 ميليون و 728 هزار و
284 سهم بود كه سازمان مالي گسترش مالكيت واحدهاي توليدي، 
سازمان گسترش و نوسازي صنايع ايران و بنياد مستضعفان در
بازار سهام عرضه كردند. 
مجموع حجم ريالي سهام هاي دولتي دادوستد شده در هفته 
گذشته به 92 ميليارد و 721 ميليون و 831 هزار و 281 ريال 
رسيد. 
شاخص كل قيمت سهام به 82/1996 واحد رسيد كه در مقايسه با
هفته قبل از آن 09/7 واحد افزايش يافت. 
شاخص مالي و صنعت نيز در مقايسه با هفته قبل از آن 38/3
و 43/7 واحد رشد داشت. 
واريزنامه صادراتي نيز طي هفته گذشته نوسان اندكي داشت و
در مقايسه با هفته پيش از آن يك ريال كاهش يافت و 5139
ريال دادوستد شد. 
در هفته گذشته 4 هزار و 756 نفر طي چهار روز، 6 هزار و
853 بار سهام و حق تقدم 139 شركت را دادوستد كردند كه در
مجموع قيمت سهام 71 شركت افزايش و 39 شركت كاهش يافت و
سهام 29 شركت نيز بدون تغيير قيمت دادوستد شد. 
بيشترين حجم معاملات در هفته گذشته مربوط به سهام شركت 
سايپا بود كه 3 ميليون و 78 هزار و 118 برگ سهام آن 83
ميليارد و 820 ميليون و 754 هزار و 959 ريال دادوستد شد
و قيمت سهام آن تغيير نكرد. 
پس از آن شركت اشتاد موتورز قرار داشت كه 2 ميليون و 796
هزار و 227 برگ سهام آن 10 ميليارد و 719 ميليون و 800
هزار و 318 ريال معامله شد و قيمت سهام آن 737 ريال 
افزايش يافت. 
شركت محورسازان ايران خودرو نيز سومين شركت داراي 
بيشترين حجم ريالي دادوستد سهام بود كه يك ميليون و 200
هزار سهام آن 4 ميليارد و 549 ميليون و 940 هزار و 100
ريال دادوستد شد و قيمت سهام آن 150 ريال افزايش يافت. 
كمترين دادوستد در هفته گذشته بر روي 100 سهم كاشي سعدي 
انجام شد كه حجم معاملات آن 350 هزار ريال بود و ارزش 
سهام آن تغييري نداشت. 
اخبار كوتاه اقتصادي 
* شركت فرانسوي انگليسي "يورو تونل "طرح ساخت دومين تونل 
مانش كه اين دو كشور را به وسيله زيرگذر درياي مانش به 
يكديگر متصل مي كند، به مقام هاي لندن و پاريس ارايه داد. 
* چين در سه ماهه اول سال دوهزار به شركت هاي خارجي 
اجازه مي دهد كه در سه شهر در بخش ارائه خدمات اينترنتي 
سرمايه گذاري كنند. 
چين در توافقنامه نوامبر كه با آمريكا در مورد ورود به 
سازمان تجارت جهاني امضا كرده بود متعهد شده بود كه 
بازارهاي خود را به روي شركت هاي خارجي بيش از گذشته 
بگشايد. 
* حجم مبادلات تجاري ژاپن و كشورهاي حاشيه خليج فارس در
سه ماهه اول سال 1999 به ميزان 6/14 درصد كاهش يافت. 
ژاپن در شش ماهه نخست سال 1999، 571ميليون بشكه نفت به 
ارزش 4/7 ميليارد دلار از كشورهاي حاشيه خليج فارس وارد
كرده است. 
* چين درصدد است تا سال جاري ميلادي براي ايجاد محيط
بهينه براي رشد اقتصادي و افزايش مصرف شهري و روستايي 
نظارت بر قيمت كالاها را در زمينه هايي چون نيرو، 
گردشگري، مسكن، كشاورزي و آموزش و پرورش افزايش دهد. 
* شركت بزرگ داروسازي باير آلمان در برلين اعلام كرد قصد
دارد در پنج سال آينده ميزان سرمايه گذاري خارجي خود را
افزايش دهد. 
* مجموع واردات چين در شش سال آينده با سالانه 8 درصد
افزايش از مرز3/1 تريليون دلار مي گذرد. 
واردات چين سال گذشته نسبت به سال پيش از آن با هجده 
درصد افزايش به 165 ميليارد دلار رسيد.

بازي پرگل رئال مادريد و كورينتيانس 
برنده نداشت

فوتبال باشگاههاي جهان

" نيكولاس آنلكا" دو گل براي رئال مادريد زد و يك 
پنالتي در دقايق پاياني از دست داد. 
گروه ورزشي: در سومين روز از نخستين دوره مسابقات فوتبال 
باشگاههاي جهان كه در برزيل جريان دارد، جدال نفس گير و
پرگل رئال مادريد و كورينتيانس برزيل برنده نداشت و دو
تيم در نود دقيقه به تساوي(22)رسيدند. 
اين دو تيم كه مدعيان صعود از گروه يك هستند، حالا براي 
تعيين تيم هاي اول و دوم اين گروه چشم به بازيهاي آخر
خود مقابل رجا كازابلانكا و النصر عربستان دوخته اند. در
بازي رئال و كورينتيانس "نيكولاس آنلكا" بار ديگر درخشيد، 
هر چند او زننده هر دو گل رئال در دقايق 15 و 72 بود، 
اما در ميان ناباوري در دقايق پاياني همين بازيكن ضربه 
پنالتي اش توسط دروازه بان حريف مهار شد و رئال فرصت 
بزرگي را براي غلبه بر يكي از دو نماينده ميزبان از دست 
داد. پيكار قهرمانان آفريقا و آسيا بسود النصر عربستان 
تمام شد. النصر و رجا كازابلانكا مراكش در پي شكست روز
اول مقابل رئال مادريد و كورينتيانس با پيروزي در مقابل 
هم مي توانستند تكليف تيم سوم اين گروه را روشن كنند. در
اين بازي پرگل برتري(34)به سود النصر رقم خورد و اين 
تيم بالاتر از نماينده آفريقا در جدول قرار گرفت. بامداد
امروز در آغاز بازيهاي دور دوم گروه(2)منچستريونايتد
در يك بازي حساس به مصاف واسكودوگاما برزيل رفت. 
منچستري ها در پي از دست دادن دو امتياز در بازي با
نكاكسا نماينده مكزيك و از همه بدتر ديويد بكهام را هم 
از دست دادند. بكهام در اواخر وقت اول با خطاي آشكار روي 
زانوي بازيكن حريف از سوي داور مجبور به ترك زمين شد و
در بازي امروز با واسكودوگاما غايب بود. 
برنامه بازيهاي امشب
* رئال مادريد- رجاكازابلانكا مراكش 
* كورينتيانس برزيل - النصر عربستان 
نتايج بازيهاي انجام شده 
* رئال مادريد 3- النصر عربستان يك 
* كورينتيانس برزيل 2- رجاكازابلانكا مراكش صفر
* واسكودوگاما 2- ملبورن استراليا صفر
* منچستر يونايتد يك - نكاكسا مكزيك يك 
* كورينتيانس 2- رئال مادريد 2
* النصر عربستان 4- رجا مراكش 3

طرح مسئله چگونه حكومت كردن

گفت و گو با دكتر حاتم قادري استاد دانشگاه(بخش دوم)
گفت وگو از: حسين كاجي 
اشاره
در بخش نخست اين گفت و گو تعريف وتحليل مجددي از قدرت، 
برخورد ايرانيان بااين مفهوم و ديدگاه هاي ارسطو، 
افلاطون و سپس حوزه اسلامي درباره آن بررسي شد، در اين 
بخش بحث چگونه حكومت كردن كه حاصل مدرنيته است، از نظر
تاريخي، تاثير مشروطه بر شكل گيري چنين فضايي و مشكل 
قدرت در عطف آن به تعارض سنت ومدرنيته مورد بحث قرار
گرفته كه در زير از نظرتان مي گذرد. 
گروه انديشه 
* همشهري: وقتي جلوتر مي آييم و به يك قرن پيش مي رسيم 
مي بينيم در يك جاي ديگر دنيا پديده اي به نام تجدد و
مدرنيته وجود دارد و ما كم كم نمادها و نمودهاي متفاوت 
آن را مي بينيم. ابتدا شاهد نمادهاي عيني آن مثل دوچرخه، 
راديو و ماشين بوديم. در سطح ديگر مي بينيم كه 
انديشه هاي جديدي هم به اين طرف مي آيد، انديشه هايي كه 
سئوالاتي را مطرح مي كند. ما بايد چگونه حكومت كنيم؟ چه 
شيوه ها و مشي هايي را بايد در نظر بگيريم تا از لحاظ
سياسي به يك سامان و امنيت برسيم؟ اينها مباحثي است كه 
براي ما تازگي دارد و كمتر ما به ازايي را براي آن در
تمدن خودمان شاهد هستيم. در اين مورد چه نظري داريد؟
دكتر قادري: فكرمي كنم امروزه فهم و زندگي ما چه 
بخواهيم، چه نخواهيم چه موافق باشيم، چه مخالف، 
تحت الشعاع موءلفه هاي مدرنيته واقع شده است. يعني چه به 
اكراه باشد، چه به اختيار، ديگر نمي توانيم مفاهيم و
وضعيت گذشته را دست نخورده بفهميم، بدانيم، رفتار كنيم و
بگوييم. دقيقا" همين است. تصور من اين است كه مفاهيمي 
مثل انحطاط و عقب ماندگي را كه خيلي روشن است، در برخورد
با مدرنيته مي توانيم بفهميم. يعني اگر آن معيار را از
ما بگيرند، اينها خيلي براي ما قابل شناسايي نيست. اين 
را من مي توانم بفهمم و موافق هستم. ما مقداري احياگري و
اصلاح گري داريم كه خيلي كم اتفاق افتاده كه به حيات 
اجتماعي ما وارد شود و آن را تحت الشعاع خود قرار دهد. 
اين احياگران يا اصلاح گران متاثر از انديشه با سيره سلف - 
چه شيعه، چه سني - اين را به يك جامعه فاضله و آرماني، 
به ايده آلي كه درصدر اسلام بين صحابه و ائمه بود، 
برگرداندند. اما بحث از مقوله قدرت از اين زاويه متفاوت 
است از اين كه متاثر از غرب بخواهيم توليد و توزيع آن را
مورد بحث و سنجش قرار دهيم. اين مهم را ما متاثر از
مدرنيته داريم، ولي قبل از آن اين تصور نبود، و اين تلقي 
وجود نداشت. 
براي روشن شدن موضوع، يك مثال مي زنم. آدمي مثل حاج سياح 
را در نظر بگيريد، حاج سياح عاشق بود. مشكلاتي در وصال 
داشت كه منجرشد به اين كه جهانگردي كند و بيست سال بعد
برگردد. وقتي برگشت يك انديشه داشت. آن موقع در خاطراتش 
مي بينيم كه آشكارا از سوي علماي آن زمان، مورد سرزنش و
نقد قرار مي گيرد. مثالي ديگر بزنم. ما ميرزا رضاي 
كرماني را داريم كه ناصرالدين شاه راترور كرد. در تاريخ 
ايران كم نبودند پادشاهاني كه به شكل هاي مختلف كشته 
شدند، ولي اين اولين باري است كه متاثر از فضا و افق 
جديد پادشاهي به خاطر مصلحت عموم مقصر شناخته مي شود و
هدف گلوله ميرزا رضاي كرماني واقع مي شود. در قديم هم 
ممكن بود يك پادشاه به عنوان ظالم و ستمگر به قتل برسد، 
اما اين كه ميرزا رضاي كرماني متاثر از سيدجمال الدين، 
شاه را ترور كرد احساس مي كرد كه ناصرالدين شاه عامل 
عقبماندگي است. 
بياييد خاطرات ناصرالدين شاه و سفرش به اروپا را ملاحظه 
كنيد، هنگامي كه حركت مي كند و به مرز ايران مي رسد
توضيح مي دهد جاده خراب بود، روستا ويران بود، آن جا
خشكسالي بود و.. ولي انگار نه انگار كه خودش مسئول است. 
مانند يك سياح حرف مي زند ولي وقتي به اروپا مي رود با
فضاي ديگري آشنا مي شود، براي او خيلي شگفت آور است كه 
مي بيند لندن، پايتختي كه نيمي از دنيا را اداره مي كرد
و معروف بود كه آفتاب در سرزمينش غروب نمي كند، با تعداد
اندكي پليس اداره مي شود، در حالي كه وقتي در ايران 
مي خواست از تهران به شاه عبدالعظيم برود تعداد زيادي كه 
فدايي او بودند به دنبال كالسكه مي دويدند. همان جا
متوجه مي شود كه اقتدار حكومتي چيست و متوجه مي شود
اقتدار با استبداد تفاوت دارد. يعني ما از وقتي با اروپا
آشنا شديم، متوجه شديم كه استبداد متفاوت از اقتدار است ; 
متوجه شديم كه مي شود قدرت را مورد بحث قرار داد; متوجه 
شديم كه مي شود شكل بنديهاي متفاوتي از اداره جامعه 
ارائه داد. تازه فهميديم اين طور نيست كه قدرت به طريق 
رمزي، اسراري و با نيروي خاصي به آدم خاص و يا گروه خاص 
منتقل شده باشد و بقيه بخواهند از آن تمكين كنند. 
اينها راما در اثر آشنايي با مدرنيته داريم. 
* همشهري: مشروطه در اين فضا است كه رشد مي كند وعواملي 
گوناگون دست به دست هم مي دهند و ما را وارد وادي و
گستره(پارادايم)جديدي مي كنند. ما بدين گونه پي 
مي بريم كه براي سامان دادن به اوضاع سياسي، اجتماعي، 
اقتصادي و فرهنگي جامعه مان به انديشه ها و آراء جديدي 
نياز داريم. 
دكتر قادري: همين طور است اين تعبير درستي است ما در
حال تغيير پارادايم هستيم و اين به تعبيري نوعي گسست است. 
البته گسست مطلق نيست، بلكه گسست تدريجي است كه ما با
سنتهايمان برقرار مي كنيم و اين نكته بسيار مهم است. فكر
مي كنم جرياني كه در دوران مشروطه و حتي چند دهه بعداز
آن گذشت مي توانست در برخي اذهان نهادينه بشود و آن را
جدي بگيرند. اما در سطوح مختلف جامعه كه بخش اعظم جمعيت 
را از آن خود كرد، اين مفاهيم و مقولات راه پيدا نكرد
وبه صورت ذهني باقي ماند و نهادينه نشد. فكر مي كنم در
اين چند سال اخير با توجه به انقلاب اسلامي ايران و
تجربه اداره كشور بعد از انقلاب اسلامي، ما بعضي از
مقولات را به جاي اينكه ذهني نگاه كنيم، عيني تر نگاه 
مي كنيم و در موءلفه ها و حيات اجتماعي مان جدي تر با آن 
برخورد مي كنيم. يك مقدار از قدرت قداست زدايي مي شود و
مورد گفت وگو قرار مي گيرد، صحبت از حقوق و شهروندي 
مي شود. قبلا" بيشتر تكليف و وظيفه ديني داشتيم - يا در
قبال سلطان، يا در قبال خداوند- و در آنجا خيلي آدمها
نمي توانستند حرفي را طرح كنند. ولي حالا احساس مي شود
كه قدرت توليد و توزيع مي شود و آدمها از آن سهمي 
مي برند. دليل اينكه لايه بندي اجتماعي تحولات اخير
ايران با برخي مظاهر مدرنيته مانوس تر است اين است كه آن 
وضعيت ذهني كم كم به حالتهاي عيني تر و نهادينه تر تبديل 
مي شود كه احتمال مي دهم اين تحولات به طور مرتب، شدت و
گسترش بيشتري پيدا كند. 
* همشهري: چگونه مي توان هم مدرنيسم را(عقل جديد)براي 
تبيين و تحليل اين مفهوم به كار برد و هم به جزميت عقل 
مدرن براي تبيين و تحليل اين مفهوم تن در نداد؟
دكتر قادري: ما حكومت قاجار را حدود 150 سال در ايران 
داشتيم. آغاز قاجاريه مصادف با انقلاب فرانسه در اروپا
بود انتهاي قاجاريه مصادف با انقلاب روسيه شوروي بود. 
يعني در تمام مدت 150 سالي كه در ايران قاجاريه را
داشتيم و نظام سياسي اي داشتيم كه در آن آدمهايي مثل 
ناصرالدين شاه و فتحعلي شاه تبلور پيدا مي كند، در اروپا
صنعت گرايي، علوم مدرن، تكنولوژي و كشف مرزهاي جديد
جغرافيايي، مكتبهايي مثل ليبراليسم، سوسياليسم رشد
مي كنند اينها چيزهاي كمي نبود. ما در مشروطه به يك 
معنا با اين مقولات آشنا شديم ولي آشنايي ما ذهني بود. 
ما همچنان داريم صحبت از حقوق شهروندي و آزادي مي كنيم، 
صحبت از اينكه آيا آزادي همان بي بند و باري است يا در
واقع چيزي است كه مي تواند تحولات اجتماعي، سياسي و
اقتصادي ما را رقم زند، نسبت بين دين و آزادي چيست؟
اينها چيزهايي بود كه به يك معناي خام تر در مشروطه هم 
بود و امروز هم وجود دارد، البته تعميم يافته تر. دليل 
آن هم اين است كه ما تجربه چند دهه بحث و گفت وگو، 
آشنايي با نحله ها و مكاتب غربي و مهمتر از همه تجربه 
اين دو دهه انقلاب را داريم. با توجه به همه اين حرفها
مي خواهيم بدانيم چگونه مي توانيم هم از عقل مدرن 
استفاده كنيم و هم دچار جزميت آن نشويم. معتقدم ما كار
خيلي سختي را در پيش داريم و فرمول، مشخصي كه بگوييم اگر
اين راه را برويم بهتر است، وجود ندارد. 
يعني ما بايد تجربه تاريخي خودمان را در نظر بگيريم. هر
چند اين تجربه تاريخي تا جايي كه به مرحله گذار
برمي گردد خيلي طولاني شده است. يعني بايد بتوانيم با
گذشته نقادانه برخورد كنيم. معني برخورد نقادانه اين 
نيست كه با بدگويي و سنجش مجدد مي توانيم بعضي از عناصر
آن را از نو تعريف كنيم. برخورد نقادانه با غرب، يعني از
حالت غربزدگي و غربستيزي كه دو دهه درگير آن بوديم، به 
نوعي غربشناسي برگرديم. يعني از يك سو غرب فهمي و از
سوي ديگر استخراج عناصري از حيات سياسي، اجتماعي خودمان 
داشته باشيم و بعد اجازه دهيم اين دو فهم در ميان مدت 
(نه كوتاه مدت)تركيبات جديد درك و فهم زندگي اجتماعي را
براي ما رقم زند. البته اين كار سهل و ساده اي نيست و به 
بسي كار و تلاش نيازمند است. 
مثالي بزنم. يكي از مباحثي كه در سالهاي اخير در ايران 
طرح شده، جامعه شناسي معرفت است، براساس جامعه شناسي 
معرفت مي توانيد حدس بزنيد كه چرا در گذشته انديشه هايي 
ناگفته و يا به تعبير اركون فكر ناشده اي باقي مي ماندند؟
چرا اين اتفاقات مي افتد؟ بخشي از آن، اين علوم و
مطالعات در حال انجام است، ولي مي توانيم يك فضاي 
نقادانه به هر دو قضيه خودمان و هم غرب داشته باشيم و
اجازه دهيم تمهيدات بيشتر سياسي، حكومتي، اقتصادي و
اجتماعي انجام گيرد اگر سعه صدر براي اين پژوهشها فراهم 
شود، آن موقع ممكن است راحت تر بتوانيم بگوييم كجا هستيم؟
ما مي توانيم به يك سطحي از راهنمايي و دستورالعمل هايي 
دست يابيم كه هم از آفاتش پرهيز شود، هم عناصرش را داشته 
باشيم. معتقدم ما الان در اين بلندا و منتها نشسته ايم، 
احتياج به يك سري چيزهاي ديگري هم داريم كه بايد فراهم 
كنيم تا آن منتها به دست آيد. منتها كه به دست آمد بعد
مي توانيم بگوييم حسن و قبح قضيه در كجا نهفته است. 
مي خواهم بگويم امروزه بيشتر حركتها كور است. 
براي اينكه حركتها به همه جانبه نگري برسند، لازم است 
مسائل ديگري را تعميق بخشيم يك جمله را اضافه كنم، تا
ما به واقع ندانيم كه مثلا" حقوق شهروندي چيست؟ تا
ندانيم كه توليد و توزيع قدرت در يك جامعه متحول(مثل 
جامعه ما)چگونه شكل مي گيرد؟ بعيد است كه بتوانيم 
بگوييم مدرنيته چيست و سنت كدام است. پاسخگويي به اين 
مسائل با ذهنيات امكان پذير نيست، بخشي از آن بايد تجربه 
اجتماعي شود. تا به مقوله تجربه اجتماعي در نيايد، 
جوابگويي امكان ندارد ما صرفا" با ذهنيت خالي 
نمي توانيم حسن و قبح را رقم بزنيم و بعد بگوييم از آن 
گزينش كنيم و تركيب خوبي داشته باشيم. 
* همشهري: از صحبتهاي شما اين طور برداشت كردم كه مشكل 
ما با قدرت معطوف به مشكلي است كه ما در تعارض سنت و
مدرنيته داريم. يعني به معنايي مسئله و معضل قدرت نزد ما
زير مجموعه تعارض سنت و مدرنيته قرار مي گيرد. برداشت من 
از صحبتهاي شما اين بود كه در دو حوزه با مشكل روبرو
هستيم، اولا" ما معرفت خاصي نسبت به خودمان، دنيا، 
ارزشها و نسبت به عقل داريم كه تا اين معارف تغيير پيدا
نكند، نمي تواند ما را به آن سمت رهنمون شود كه به اين 
تعارض و پاردوكس جواب دهيم، از طرف ديگر ما محتاج 
ساختارهاي سياسي، اجتماعي هستيم كه بتوانيم اين معرفت را
ساري و جاري كنيم. 
دكتر قادري: من كاملا" جمع بندي شما از صحبتهايم را
قبول دارم، ولي مشكل ما دوتاست يكي نگاه ماست، اين نگاه 
مي تواند به طور خاص شامل بخش نظري قضيه، يعني به خود
قدرت، به توليد و توزيع قدرت، لايه بنديهاي اجتماعي، به 
پيشينه ما، سنت، مدرنيته، به جامعه شناسي معرفت، شود و
همه اين مطالب را دربرگيرد. ديگر اينكه تا ما داراي - به 
تعبير مكتب فرانكفورت - وجه اجتماعي توليدي كه بتواند اين 
نوع انديشه را حمايت كند، نباشيم دچار مشكل هستيم. 
تا بخشهايي از جامعه متحول نشود، آن وجه اجتماعي مورد
نظر اصلا" فراهم نمي شود، تا داراي يك شهروندي و
لايه هاي اجتماعي خاص نباشيد، تا از يك وضعيت اجتماعي 
اقتصادي قابل قبول و تحصيلات، ارتباطات و تكنولوژيها
برخوردار نباشيد، هر چند كه نظري بينديشيد، اصلا" كاري 
صورت نمي گيرد. يعني هم وجه نظري و هم وجه عيني و
اجتماعي قضيه بايد توليد شود، اين دو مي توانند يكديگر
را پوشش دهند. معتقدم كه اين جريان قبل از انقلاب شروع 
شد و در اين چند سال اخير شدت بيشتري گرفت و حالا در
مسيري افتاديم كه ممكن است برون شدهاي ما را- البته با
هزينه بسيار- در نهايت تامين كند. يعني هم داراي وجه 
نظري توليد مي شويم، هم وجه اجتماعي كه بتواند تا حدي آن 
را تقويت و حمايت كند. اين دو با يكديگر مي توانند پاسخ 
دهند و برون شد ما را فراهم كنند. 
ادامه دارد

شهردار تهران در مراسم افتتاح پنج طرح 
عمراني شهرداري منطقه 18: مبارزه جدي با
آلودگي هوا بدون داشتن ابزارهاي لازم ميسر
نيست

براي تلطيف هوا شهرداري تهران 1800 هكتار به كمربند سبز
تهران مي افزايد
حركت جدي و اصولي در زمينه كاهش آلودگي هواي تهران به 
تصميم مجلس بستگي دارد
گروه شهري: مهندس الويري، مبارزه جدي و اصولي با
آلاينده هاي هواي تهران را منوط به تصويب لايحه الحاق 
امور راهنمايي و رانندگي به شهرداري تهران توسط مجلس 
شوراي اسلامي و ايجاد يك مديريت واحد عنوان كرد. 
به گزارش خبرنگار ما، مهندس الويري - شهردار تهران در
آئين افتتاح و بهره برداري از 5 طرح عمراني، فرهنگي و
خدماتي اجراشده توسط شهرداري منطقه 18 در جنوب غربي 
تهران كه اعضاي شوراي شهر، معاون خدمات شهري شهرداري، 
شهرداران مناطق 15 و 19 و برخي مسئولان محلي نيز حضور
داشتند، گفت: طرح جامع مبارزه با آلودگي هواي تهران با
اتكا به آراء و تحقيقات كارشناسي شده و علمي آماده است و
براي اجراي آن اعتباري در حدود 2/2 ميليارد دلار مورد
نياز مي باشد و سهم شهرداري در اين برنامه حدود 53 درصد
است و ميزان ارزي كه شهرداري براي اين كار نياز دارد 7
درصد هزينه پيش بيني شده در طرح مذكور است. 
وي افزود: با توجه به اينكه 72 درصد آلودگي هواي تهران 
ناشي از سيستم حمل ونقل است، شهرداري مي تواند 53 درصد
آلودگي را كاهش دهد، به شرط اينكه عدم تعادلها در اجرا و
انجام نظارتها و كنترلها، پيگيري و رفع شود. 
مهندس الويري گفت: آلودگي هوا، يك ششم مشكل ناشي از
حمل ونقل نابسامان فعلي است و مشكلاتي چون اتلاف وقت 
مردم، تصادفات وتلفات جاني و اتلاف سرمايه ملي و مانند
اينها را نيز بايد در سيستم حمل ونقل ديد و شهرداري 
تهران براي رفع اين معضلات برنامه دارد اما ابزار لازم 
را در اختيار ندارد. 
وي اظهار اميدواري كرد، نمايندگان مردم در مجلس شوراي 
اسلامي، لايحه الحاق امور راهنمايي و رانندگي به شهرداري 
تهران را هر چه سريع تر مورد بررسي قرار دهند و با تصويب
آن، حركتي بزرگ در راستاي كاهش ميزان آلاينده هاي هوا
بردارند. 
وي افزود: ما موظف هستيم تا شرايط زيست محيطي مناسبي را
براي شهروندان فراهم آوريم. 
شهردار تهران در ادامه اظهارات خود با تاكيد بر ضرورت 
حفظ حريم و فضاي سبز در جنوب و جنوب شرقي تهران گفت: 
توسعه فضاي سبز و اجراي طرح هاي جنگلكاري در اين مناطق 
به وزش باد، جهت مناسب مي دهد كه اين امر به تلطيف هوا
كمك موءثري مي كند. 
وي خاطرنشان كرد براي تلطيف هوا و جلوگيري از آلودگي 
هواي شهر، ايجاد يك هزار و 800 هكتار جنگلكاري طي سال 
جاري در دستور كار شهرداري قرار دارد همچنين شش دره 
ورودي به شهر تهران كه به عنوان ريه ها و تنفس گاه طبيعي 
شهر به شمار مي آيند متاسفانه به دليل انجام 
ساخت وسازهاي بي رويه، كارآيي خود را از دست داده اند و
شهرداري براي بازكردن مدخل اين دره ها بمنظور تلطيف هواي 
تهران، تاكيد دارد. 
مهندس الويري با تشريح محروميت هاي اقشار آسيبپذير از
فرصت ها و امكانات تفريحي و فرهنگي، ارائه خدمات فرهنگي، 
تفريحي و ورزشي نظير ورزشگاهها، كتابخانه هاي عمومي، 
خانه هاي محله و خانه مشق به ساكنان جنوب تهران را ضروري 
و حائز اهميت خواند. 
شهردار تهران همچنين بر جلوگيري از هرگونه ساخت وساز
بي رويه در حاشيه تهران تاكيد كرد. 
براساس اين خبر، حسن رباطي - شهردار منطقه 18 تهران نيز
پيش از سخنان مهندس الويري گفت 5 طرح عمراني، فرهنگي و
ورزشي كه در اين منطقه به بهره برداري مي رسد با اعتباري 
بالغ بر 14 ميليارد ريال اجرا شده اند و تعريض بزرگراه 
آيت الله سعيدي(جاده ساوه)به طول 5 كيلومتر، شهر
كتابهاي 17 شهريور و شهيد حسن درختي، ساختمان ناحيه 2
شهرداري منطقه و درختكاري حريم راه آهن تهران - تبريز به 
وسعت 17 هكتار، طرحهايي است كه مورد بهره برداري قرار
گرفته است. 
گفتني است كلنگ آغاز عمليات فاز سه طرح تعريض بزرگراه 
آيت الله سعيدي نيز به زمين زده شد كه براي اجراي اين 
مرحله از طرح حدود 4 ميليارد ريال پيش بيني شده است.

از سوي استانداري تهران: شايعه دائمي 
شدن تردد نوبتي خودروها تكذيب شد

گروه شهري: استانداري تهران شايعه دائمي شدن تردد نوبتي 
خودروها به صورت زوج و فرد را در شهر تهران تكذيب كرد. 
به گزارش واحد مركزي خبر آيت اللهي استاندار تهران اعلام 
كرد هر گونه تصميم گيري درباره مسائل و مقابله با آلودگي 
هوا در مواقع اضطراري در كميته نظارت و هماهنگي مواقع 
اضطراري آلودگي هواي شهر تهران مستقر در استانداري تهران 
انجام خواهد شد. 
وي افزود: مصوبات اين كميته صرفا" با امضاي قاسميان 
معاون عمراني استانداري به عنوان رئيس به دبير كميته كه 
مديركل محيط زيست استان تهران است براي انتشار از طريق 
رسانه هاي گروهي ابلاغ مي شود. 
استانداري تهران همچنين درباره پخش اطلاعيه راهنمايي و
رانندگي در سطح شهر تهران گفت تردد نوبتي خودروها به 
صورت شماره هاي زوج و فرد فقط در دو روز هفته گذشته كه 
وضعيت هوا به شرايط اضطرار نزديك شده بود اعلام شد و غير
از آن دو روز، بحث ساير روزها همانگونه كه اعلام شده 
داوطلبانه است و شايعه دائمي شدن آن صحت ندارد. 
شايان ذكر است راهنمايي و رانندگي تهران هفته گذشته با
صدور اطلاعيه اي خواستار تداوم طرح تردد نوبتي خودروها
شده بود.

از هفته آينده: درخواست صدور سند براي 
املاك قولنامه اي پذيرفته مي شود

گروه شهري: از بيستم دي ماه جاري درخواست صدور سند
املاك قولنامه اي توسط كليه واحدهاي ثبتي كشور پذيرفته 
مي شود. 
به گزارش خبرنگار ما رئيس سازمان ثبت اسناد و املاك كشور
ضمن گفتگو با خبرنگاران افزود: باتوجه به تمديد مهلت 
رسيدگي به قانون مواد 147 و 148 مربوط به صدور اسناد
رسمي براي املاك به مدت 5 سال ديگر از طرف مجلس شوراي 
اسلامي، افرادي كه قبل از يكم اسفند ماه سال 1370
زمين هاي قولنامه اي خريداري كرده و در آن احداث بنا
كرده باشند، مي توانند از اين مهلت قانوني براي صدور سند
ثبتي استفاده كنند. 
به گفته محمدرضا عليزاده در مهلت هاي قبلي سه ميليون 
تقاضاي صدور سند براي املاك قولنامه اي به سازمان ثبت 
اسناد و املاك كشور رسيده بود كه به لحاظ عدم مراجعه 
برخي از متقاضيان، عدم فعاليت مناسب هيات هاي حل اختلاف 
ثبت اسناد و ناقص بودن آئين نامه اجرايي قانون مربوطه، 
به يك ميليون تقاضا رسيدگي شده بود. عليزاده يادآور شد
پيش از اين 287 هيات حل ختلاف با عضويت سه نفر(يك قاضي، 
يك عضو سازمان ثبت و يك نفر خبره)در كشور فعاليت مي كرد
كه هم اكنون يكصد هيات ديگر نيز به جمع هيات هاي قبلي 
افزوده شده است. 
رئيس سازمان ثبت اسناد و املاك كشور در مورد طرح كاداستر
(نقشه برداري هوايي و اجراي آن روي املاك و زمين)گفت: 
قانون مربوط به اين طرح در سال 1351 به تصويب رسيده ولي 
تاكنون آئين نامه اجرايي مربوط به آن نوشته نشده است. 
وي افزود: قرار است طبق دستور رئيس قوه قضائيه روي طرح 
كاداستر كارشناسي انجام شود و به زودي از كارشناسان امر
دعوت مي شود تا ضمن بررسي هاي لازم براي تصويب نهايي 
آماده شود و براساس پيش بيني ها اين طرح تا آخر برنامه 5
ساله سوم توسعه كشور در 5 استان اجرا مي شود. براي امسال 
مبلغ 22 ميليارد ريال هزينه اجراي طرح در نظر گرفته شده 
است. 
عليزاده در زمينه مسائل رايانه اي گفت: تاكنون حتي قسمت 
اداري و مالي سازمان مركزي مجهز به رايانه نشده است و
رايانه اي شدن برخي از واحدهاي ثبتي استان ها نيز به طور
سليقه اي و خارج از روال صحيح اداري و بدون شبكه اي اجرا
شده است اما در برنامه سوم توسعه كشور براساس 
پيش بيني ها 50 درصد از واحدهاي ثبتي كشور رايانه اي 
خواهد شد. رئيس سازمان ثبت اسناد و املاك كشور در مورد
توسعه دفاتر و واحدهاي ثبتي در شهرهاي كشور گفت: براساس 
تصويب هيات دولت قرار بود امسال در 54 شهرستان اداره ثبت 
اسناد و املاك داير شود و در حال حاضر ادارات ثبت در
شهرهاي رزن و بهار استان همدان داير شده و بعد از ماه 
رمضان شهرستان هاي چناران و بردسكن در استان خراسان 
داراي اداره ثبت خواهند شد.

بازديد شهردار تهران از مراحل ساخت طرح 
توسعه بيمارستان سينا

گروه شهري: مهندس مرتضي الويري شهردار تهران از بخش هاي 
مختلف مركز پزشكي سينا كه با 130 سال قدمت به عنوان 
قديمي ترين بيمارستان كشور محسوب مي شود، ديدن كرد. 
به گزارش اداره كل روابط عمومي و بين الملل شهرداري 
تهران، در اين بازديد، دكتر موسي زرگرنماينده مردم 
تهران در مجلس شوراي اسلامي با اشاره به اهميت و سابقه 
تاريخي بيمارستان فوق به عنوان نخستين مركز فوريت هاي 
پزشكي و حوادث و سوانح در كشور، خواستار همكاري شهرداري 
تهران به منظور تكميل هرچه سريع تر و بهره برداري كامل 
از اين مركز پزشكي از طريق مساعدت در حل مشكل واحدهاي 
معارض مجاور آن براي اجراي طرح توسعه اين مركز شد.

سازمان فرهنگي و هنري شهرداري از
خانواده شهيد محبي تجليل كرد

گروه شهري: طي مراسم ويژه اي با حضور خانواده بسيجي شهيد
هادي محبي، سازمان فرهنگي و هنري شهرداري تهران از اقدام 
ارزشمند خانواده معظم اين شهيد تجليل كرد. 
به گزارش روابط عمومي سازمان فرهنگي و هنري شهرداري 
تهران پدر، مادر و ديگر اعضاي خانواده شهيد محبي - كه 
چندي پيش در راه اجراي فريضه الهي امر به معروف و نهي از
منكر به فيض عظيم شهادت نائل شد- ساعاتي را در جمع 
مسئولان و كاركنان اين سازمان گذراندند. بنابراين گزارش 
در اين مراسم كه با حضور مهدي ارگاني مديرعامل سازمان 
فرهنگي و هنري برگزار شد از شهيد محبي به عنوان 
احياكننده تقواي الهي و ارزش هاي اسلامي و نيز از پدر و
مادر بزرگوار اين شهيد به عنوان الگو و اسوه صبر، گذشت، 
ايثار، رافت انساني و عطوفت اسلامي تجليل به عمل آمد. 
در پايان اين مراسم - كه به ميزباني منطقه 13 سازمان 
فرهنگي و هنري در محل كتابخانه امام خميني(ره)برگزار شد- 
مديرعامل اين سازمان يك جلد كلام الله مجيد به نشانه 
تقدير كاركنان سازمان فرهنگي و هنري از اقدام ارزشمند
خانواده شهيد محبي به پدر اين شهيد اهدا كرد. 
هفت اقليم 
سرازير شدن پنج ميليون تن نفت در درياها

روزنامه آ ب. ث چاپ اسپانيا نوشت، از سال 1970 تا پايان 
سال گذشته ميلادي بر اثر وقوع ده هزار حادثه كشتيراني 
بيش از پنج ميليون تن نفت خام به آب درياهاي جهان سرازير
شده است. 
تصادم كشتي هاي نفتكش، بروز آتش سوزي و انفجارها و نيز
بي توجهي عمدي نسبت به وجود نواقص دراين شناورها از
عمده ترين علت نشت و سرازير شدن نفت خام به داخل آب
درياها عنوان شده است آ ب. ث مي افزايد، سازمان 
بين المللي دفاع از طبيعت از رهبران سياسي كشورهاي عضو
اتحاديه اروپايي و كميسيون اقتصادي اين اتحاديه درخواست 
كردتا براي جلوگيري از نابودي آبزيان و گونه هاي دريايي 
در سواحل اسپانيا، فرانسه و انگليس اقدامات لازم را
به عمل آورند. 
به گفته اين سازمان در طول سه دهه اخير بر اثر سرازير
شدن مقادير زيادي نفت خام به آبهاي اين سه كشور، صدمات 
جبران ناپذيري بر منابع طبيعي ومناطق ساحلي فرانسه، 
اسپانيا و انگليس وارد آمده است. 
جستجو براي آب در سطح قمر مشتري 
مقامات سازمان قضايي آمريكا(ناسا)اعلام كردند فضاپيماي 
گاليله به روي يوروپا قمر مشتري تمركز كرده است تا آثاري 
از يك اقيانوس مايع را در زير سطح يخي آن پيدا كند. 
يوروپا ششمين قمر بزرگ منظومه شمسي است كه دانشمندان بر
اين باورند كه اين قمر مي تواند از مقدار بيشتري آب نسبت 
به كره زمين برخوردار باشد. تجهيزات متصل به فضاپيما در
جستجوي بي نظمي هاي مغناطيسي، متوجه ميادين مغناطيسي و
ذرات باردار در اطراف يوروپا شدند. سطح يوروپا عمدتا" از
يك لايه يخي پوشيده است و گواه قوي وجود دارد كه در زير
اين لايه مي تواند يك اقيانوس يخي يا حتي آب وجود داشته 
باشد. زماني كه فضاپيما هنگام پرواز خود بر فراز يوروپا
به قسمت پشت آن حركت نمود به طور موقتي ارتباط علائم 
راديويي آن با زمين قطع گرديد و پژوهشگران ناسا از اين 
موقعيت براي بررسي چگونگي تغيير علائم راديويي به هنگام 
ورود فضاپيما به منطقه سكوت استفاده كردند.

آرامگاه عين القضاه همداني احداث مي شود

با توافق شهرداري و شوراي شهر همدان 
گروه شهرستانها: شهردار همدان گفت: به منظور تكريم و
بزرگداشت مقام علمي، عرفاني و مبارزاتي شاعر و عارف 
نامدار مرحوم عين القضاه همداني، شهرداري و شوراي شهر
همدان تلاش مي كنند تا متناسببا آوازه اين عارف عاليقدر
آرامگاهي را بنا كنند. 
به گزارش خبرنگار همشهري در همدان اميررضا يوسفيا